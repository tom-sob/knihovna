<!DOCTYPE html PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<!-- saved from url=(0057)https://cs.falundafa.org/literatura/zhuan_falun_2019.html -->
<html  lang="cs">
<head>
<title>Harry Potter a Kámen mudrců</title>
<meta name="viewport" content="width=device-width; initial-scale=1.0;" />
<meta name="copyright" content="">
<meta name="keywords" content="">
<meta name="description" content="">
<meta http-equiv="content-style-type" content="text/css">
<style>
@media (max-width: 600px) {
        #telo {
	padding-right: 20px;
	padding-left: 20px;
	font-size: 20px;
        }
    }
@media (min-width: 1280px) {
        #telo {
	font-size: 20px;
        }
    }
@font-face {
font-family: "Gar";
src: url("gar.ttf");
}
@font-face {
font-family: "Cas";
src: url("cas.ttf");
}
.back-to-top {
    position: fixed;
    bottom: 5em;
    right: 50px;
    text-decoration: none;
    color: #ffffff;
    background-color: rgba(235, 235, 235, 0.75);
    font-size: 17px;
    padding: 1em;
    z-index: 999;
}

.back-to-top:hover {    
    background-color: rgba(135, 135, 135, 0.50);
}
body {
	font-size: 26px;
	hyphens: auto;
	font-family: 'Gar';
}
h1 {
	color: red;
	text-align: center;
	font-size: 2.6em;
	font-weight: normal;
	font-family: 'Cas';
}
h2 {
	color: #000;
	text-align: center;
	font-size: 1.8em;
	font-family: 'Cas'
}
h3 {
	color: red;
	text-align: left;
	font-size: 1.4em;
	font-weight: bold;
	margin-bottom: 4px;
	font-family: 'Cas'
}
h4 {
	font-family: 'Cas';
}
#telo
{
	margin: 0 auto;
	max-width: 600px;
	min-width: 30px;
	text-align: justify;
	background: transparent;
}

#obsah
{
	margin: 0 auto;
	font-size: 1em;
	text-align: justify;
}

a
{
	text-decoration: none;
	color: #000000;
}
.nazev-kapitoly {
	text-align: center;
	font-style: italic;
	font-size: 15px;
}

p
{
	text-indent: 20px;
	hyphens: auto;
	-webkit-hyphens: auto; /* Safari */
	-ms-hyphens: auto;     /* starší IE */
}

img
{
	border-spacing: 0;
	margin: 0;
}
body,td,th {
	font-family: Gar;
}
</style>
<meta http-equiv="Content-Type" content="text/html; charset=utf-8">
</head>
<body>
<div id="telo">
<br>
<div style="text-align: center; color: #F00;">
  <h1><strong>HARRY POTTER</strong></font><strong><br>
    A KÁMEN MUDRCŮ</strong></font></h1>
  <p>&nbsp;</p>
  <h2><b>J. K. Rowling</b></font></h2>
<p>&nbsp;</p>
<br>
</div>
<hr>
<br>
<div id="obsah">
<h2><a id="obsah">Obsah</a></h2>
<a href="#1_0">Chlapec, který zůstal naživu<br>
    </a><a href="#2_0">Sklo, které zmizelo<br>
    </a><a href="#2_0">Úpadek lidské rasy a objevení se osvícených bytostí<br>
    </a><a href="#3_0">Učenost a kultivace jsou dvě odlišné věci<br>
    </a><a href="#4_0">Buddhovská povaha<br>
    </a><a href="#5_0">V Tau, aniž by kultivoval Tao<br>
    </a><a href="#6_0">Příběh o stvoření člověka z hlíny<br>
    </a><a href="#7_0">Omezení moderní vědy a šíře a hloubka Buddhova Fa<br>
    </a><a href="#8_0">„Všechny praxe se vracejí k jedinému“<br>
    </a><a href="#9_0">Zen-buddhismus je extrémní<br>
    </a><a href="#10_0" class="obsah">Úrovně v průběhu kultivace</a><a href="#10_0" class="obsah"><br>
    </a><a href="#11_0">Buddha a Tao<br>
    </a><a href="#12_0">Při záchraně lidí a výuce Fa nelze nic předvádět<br>
    </a><a href="#13_0">Buddha nabízí lidem spásu, ne požehnání a ochranu<br>
    </a><a href="#14_0">Úpadek lidstva a nebezpečné názory<br>
    </a><a href="#15_0">Lidstvo během období „konečného zpustošení“<br>
    </a><a href="#16_0">Opravdová kultivace<br>
    </a><a href="#17_0">Mějte ve věcech jasno a řiďte se zdravým rozumem<br>
    </a><a href="#18_0">Osvícení<br>
    </a><a href="#19_0">Proč člověk nevidí<br>
    </a><a href="#20_0">Studium Fa<br>
    </a><a href="#21_0">Jak vykonávat práci asistenta<br>
    </a><a href="#22_0">Co je „prázdnota“?<br>
    </a><a href="#23_0">Buďte neochvějní<br>
    </a><a href="#24_0">Učení buddhismu je nejmenší a nejslabší částí Buddhova Fa<br>
    </a><a href="#25_0">Co je „moudrost“?<br>
    </a><a href="#26_0">Vyčkávání s kultivací až do penze</a><br>
</div>
<br>
<hr>
<p>&nbsp;</p>
<table border="0" align="center" cellpadding="0" cellspacing="0">
  <tr>
    <td><span class="nazev-kapitoly"><a id="1_0"></a>Kapitola první</span></td>
  </tr>
</table>
<h2>Chlapec, který zůstal naživu</h2>
<p>Pan a paní Dursleyovi z domu číslo čtyři v Zobí ulici vždycky hrdě prohlašovali, že jsou naprosto normální, ano, děkujeme za optání. Byli opravdu poslední, od koho byste čekali, že se zaplete do něčeho podivného nebo záhadného, poněvadž takové nesmysly zkrátka a dobře neuznávali.</p>
<p>Pan Dursley byl ředitelem firmy jménem Grunnings, která vyráběla vrtačky. Byl to vysoký, tělnatý chlapík, který neměl málem žádný krk, zato měl velice dlouhý knír. Paní Dursleyová byla hubená blondýna a krk měla skoro dvakrát delší než jiní lidé, což se jí velice hodilo, poněvadž ho celé hodiny natahovala přes plot a slídila, co se děje u sousedů. Dursleyovi měli malého synka, který se jmenoval Dudley, a podle jejich názoru to byl ten nejúžasnější chlapec na světě.</p>
<p>Dursleyovi měli všecko, co si přáli, přesto však měli i své tajemství a ze všeho nejvíc se báli, aby ho někdo neodhalil. Měli strach, že by to snad vůbec nepřežili, kdyby se někdo dozvěděl o Potterových. Paní Potterová byla sestra paní Dursleyové, už několik let se však neviděly; po pravdě řečeno, paní Dursleyová předstírala, že žádnou sestru nemá, poněvadž její sestra a ten budižkničemu, kterého si vzala za muže, se od Dursleyových lišili natolik, že víc to ani nebylo možné. Dursleyovy jímala hrůza při pomyšlení, co by řekli sousedé, kdyby se Potterovi ukázali u nich v ulici. Dursleyovi věděli, že Potterovi mají také malého synka, ale nikdy ho neviděli. Ten kluk byl další důvod, proč o Potterovy ani trochu nestáli; nepřáli si, aby se jejich Dudley s takovým dítětem stýkal.</p>
<p>Když se onoho pošmourného, šedivého úterý, kdy náš příběh začíná, pan a paní Dursleyovi probudili, snad jenom zamračená obloha venku se zdála naznačovat, že po celé zemi se zakrátko začnou dít podivné a záhadné věci. Pan Dursley si brumlal sám pro sebe, jak si do práce vybíral svou nejošklivější kravatu; paní Dursleyová něco spokojeně žvatlala a potýkala se přitom s vřískajícím Dudleym, aby ho dostala na dětskou židličku.</p>
<p>Ani jeden, ani druhý si nevšiml velkého puštíka, který proletěl kolem okna.</p>
<p>O půl deváté pan Dursley uchopil svou aktovku, líbnul paní Dursleyovou na tvář a pokusil se na rozloučenou políbit i Dudleyho, ale nepodařilo se mu to, poněvadž ten měl zrovna záchvat vzteku a házel müsli po stěnách. &bdquo;Máme to ale nezbedu,&ldquo; usmíval se blaženě pan Dursley, když vycházel z domu. Nasedl do auta a vycouval z příjezdové cesty k domu číslo čtyři.</p>
<p>Už na rohu ulice postřehl první známku čehosi podivného – kočku, která si prohlížela plán města. Pan Dursley si na okamžik nepřipustil, co to vlastně vidí, ale pak prudce otočil hlavu dozadu a podíval se ještě jednou. Na rohu Zobí ulice stála mourovatá kočka, ale žádný plán města nikde neviděl. Co ho to proboha napadlo? Musel to být nějaký trik, který mu vyvedlo světlo. Pan Dursley zamrkal a upřeně se na kočku podíval, a ta mu upřený pohled oplatila. Na rohu zahnul a vyjel na hlavní silnici, nepřestával ji však sledovat ve zpětném zrcátku. Kočka si teď četla tabulku, na které stálo <em>Zobí ulice</em> – ne, dívala se na ni, poněvadž kočky přece nedovedou číst tabulky ani mapy. Pan Dursley se oklepal a pustil kočku z hlavy, a jak jel do města, nemyslel už na nic jiného než na velkou objednávku na vrtačky, o které doufal, že ji toho dne dostane.</p>
<p>Hned na kraji města mu však vrtačky vytlačilo z mysli něco jiného. Jak vězel v dopravní zácpě, která tu byla každý den, nemohl si nevšimnout, že na ulici je spousta podivně oblečených lidí. Měli na sobě dlouhé pláště! Pan Dursley nesnášel lidi, kteří se oblékali jinak než ostatní – ty háby, jaké si teď na sebe dokázali vzít ti mladí! Pomyslel si, že to je nejspíš nějaká přihlouplá nová móda. Bubnoval prsty na volantu a pak mu pohled sklouzl na hlouček oněch podivínů, kteří stáli velice blízko a vzrušeně si mezi sebou šuškali. Pan Dursley ke svému rozhořčení zjistil, že někteří z nich už vůbec nejsou mladí; ano, tamhleten byl určitě starší než on, a na sobě měl smaragdově zelený plášť. Tomu se tedy říká odvaha! Náhle mu však svitlo: onen bláznivý nápad měl nejspíš jen upoutat pozornost a ti lidé zřejmě na něco vybírají… ano, je to jasné. Auta se konečně pohnula z místa, a když o několik minut později pan Dursley dorazil na parkoviště firmy Grunnings, myslel už zase na vrtačky.</p>
<p>Ve své kanceláři v devátém patře pan Dursley sedával vždycky zády k oknu; kdyby seděl jinak, nejspíš by ho toho rána stálo o dost víc práce soustředit se na vrtačky. Takže on neviděl sovy, které za bílého dne přeletovaly kolem, i když lidé dole na ulici je viděli; ukazovali si na ně a s otevřenými ústy zírali, jak jim nad hlavami sviští jedna za druhou. Většina z nich až do té doby sovu neviděla ani v noci. Pan Dursley nicméně prožil zcela normální ráno, do kterého mu žádné sovy nezasahovaly. Postupně seřval pět svých podřízených. Měl několik důležitých telefonických hovorů, a zahulákal si i při nich. Byl ve velice dobrém rozpoložení až do poledne, kdy si usmyslel, že se trochu protáhne, zajde si do pekařství na protější straně ulice a koupí si tam něco k snědku.</p>
<p>Na lidi v dlouhých pláštích si vůbec nevzpomněl až do chvíle, kdy jich venku před pekařstvím uviděl celý houf. Jak procházel kolem, rozzlobeně si je změřil; nevěděl proč, ale při pohledu na ně se cítil nesvůj. I tihle tady si něco vzrušeně šuškali a pan Dursley neviděl ani jedinou misku, do které by na něco vybírali. Když pak kolem nich procházel zpátky, v ruce sáček s velkou koblihou, zachytil několik slov z toho, co právě říkali.</p>
<p>&bdquo;Je to pravda, byli to Potterovi, tak jsem to slyšel –&ldquo;</p>
<p>&bdquo;– ano, jejich syn, Harry –&ldquo;</p>
<p>Pan Dursley zůstal stát, jako když do něj hrom uhodí. Naráz ho zaplavil strach. Ještě se ohlédl na šuškající podivíny, jako by jim chtěl něco říct, ale pak to neudělal.</p>
<p>Přeběhl zpátky přes ulici a kvapně vyjel do své kanceláře; vyštěkl na sekretářku, aby ho nerušila, zvedl telefon a málem už stačil vytočit své číslo domů, když si to rozmyslel. Položil sluchátko zpátky, pohladil si knír a uvažoval o tom… ale ne, chová se jako hlupák. Potter přece nebylo nijak neobvyklé příjmení; byl si jist, že je celá spousta Potterových, kteří mají syna jménem Harry. Když o tom teď uvažoval, nebyl si ani jist, že se jeho synovec opravdu jmenuje Harry. Nikdy toho chlapce neviděl. Možná že se jmenuje Harvey. Nebo Harold. Neměl žádný důvod přidělávat starosti paní Dursleyové, která se při každé zmínce o své sestře vždycky tak rozčílila. Nijak jí to nevyčítal – kdyby <em>on</em> měl takovou sestru… ale přece jen, ti lidé v dlouhých pláštích…</p>
<p>To odpoledne ho stálo o hodně víc práce soustředit se na vrtačky, a když v pět hodin odpoledne vyšel z budovy, byl ještě tak zabraný do svých starostí, že hned přede dveřmi do někoho vrazil.</p>
<p>&bdquo;Promiňte,&ldquo; zabručel, když se hubený stařík zapotácel a málem upadl. Trvalo několik vteřin, než si pan Dursley uvědomil, že na sobě má fialový plášť. To, že ho málem porazil, jako by staříka vůbec nevyvedlo z míry; naopak, ve tváři se mu rozhostil široký úsměv a pronesl skřípavým hlasem, při kterém se kolemjdoucí začali ohlížet: &bdquo;Nijak se neomlouvejte, milý pane, poněvadž dnes mě nemůže rozčílit vůbec nic! Radujte se, poněvadž Vy–víte–kdo je konečně pryč! Dokonce i mudlové jako vy by měli oslavovat tenhle šťastný, přešťastný den!&ldquo;</p>
<p>A stařík pana Dursleyho objal, přitiskl ho k sobě a vzápětí byl tentam.</p>
<p>Pan Dursley zůstal stát, jako by ho někdo přibil. Právě ho objal úplně cizí člověk! Uvědomil si také, že mu říkal mudla, ať už to bylo co chtělo. Úplně ho to vyvedlo z míry. Spěšně došel k autu a vyrazil domů; doufal přitom, že to jsou jen výplody jeho představivosti, i když v něco takového ještě nikdy nedoufal, poněvadž představivost neschvaloval.</p>
<p>Jak zajížděl na příjezdovou cestu k číslu čtyři, první, co uviděl – a to mu věru nezlepšilo náladu – byla mourovatá kočka, kterou zahlédl toho dne ráno. Teď seděla na zídce jeho zahrady. Byl si jist, že je to stejná kočka; měla tytéž skvrny kolem očí.</p>
<p>&bdquo;Všššc!&ldquo; sykl pan Dursley nahlas.</p>
<p>Kočka se ani nepohnula, jenom se na něj přísně podívala. Pan Dursley chvilku uvažoval, jestli se kočky takhle chovají normálně. Zatímco se nutil ke klidu, otevřel si domovní dveře; ještě pořád nehodlal manželce nic říkat.</p>
<p>Paní Dursleyová za sebou měla normální, příjemný den. Během večeře mu podrobně vylíčila, jaké ta paní od vedle má problémy s dcerou, a že se Dudley naučil říkat &bdquo;Ne a ne!&ldquo;. Pan Dursley se snažil chovat normálně. Když Dudleyho konečně uložili do postele, dorazil do obývacího pokoje ještě včas, aby si vyposlechl poslední zprávu večerních televizních novin.</p>
<p>&bdquo;A nakonec, pozorovatelé ptáků po celé zemi oznamují, že sovy se dnes všude chovaly velice nezvykle. I když sovy normálně loví v noci a za denního světla je jen zřídkakdo zahlédne, od východu slunce byly spatřeny celé stovky těchto ptáků, kteří létali všemi směry. Odborníci nejsou schopni vysvětlit, proč sovy tak náhle změnily svůj denní režim –&ldquo; a hlasatel si dovolil usmát se. &bdquo;Je to opravdová záhada. A teď už má slovo Jim McGuffin s předpovědí počasí. Budou dnes v noci padat z nebe další sovy, Jime?&ldquo;</p>
<p>&bdquo;Nazdar, Tede,&ldquo; zahlaholil meteorolog. &bdquo;O tom nic nevím, ale nebyly to jen sovy, kdo se dnes choval prapodivně. Pozorovatelé z míst tak vzdálených navzájem jako je Kent, Yorkshire a Dundee mi během dne telefonovali, že místo deště, který jsem jim včera sliboval, viděli hotový liják meteorů! Možná že někdo začal předčasně pálit ohně – ale na ty je čas až příští týden, vážení! Zato vám můžu slíbit, že dnes v noci pršet bude.&ldquo;</p>
<p>Pan Dursley strnule seděl v křesle. Meteory, které padaly po celé Británii? Sovy, které létaly za bílého dne? Záhadné postavy v dlouhých pláštích všude, kam se jen podíval? A ještě ke všemu si šuškaly něco o Potterových…</p>
<p>Do obývacího pokoje vstoupila paní Dursleyová a přinesla dva šálky čaje. Takhle to dál nešlo; musí jí něco říct. Nervózně si odkašlal. &bdquo;Ehm – Petunie, miláčku – od své sestry v poslední době nemáš žádné zprávy, že?&ldquo;</p>
<p>Jak očekával, paní Dursleyová se zatvářila pobouřeně a rozzlobeně. Koneckonců, obvykle se tvářili, že žádnou sestru nemá.</p>
<p>&bdquo;Ne,&ldquo; ohradila se příkře. &bdquo;Proč se ptáš?&ldquo;</p>
<p>&bdquo;Ve zprávách říkali podivné věci,&ldquo; zamumlal pan Dursley. &bdquo;Sovy… meteority… a ve městě dnes byla spousta lidí, kteří vypadali divně…&ldquo;</p>
<p>&bdquo;A co má být?&ldquo; utrhla se na něj paní Dursleyová.</p>
<p>&bdquo;No prostě mi jen napadlo… že možná… že by to mohlo mít co dělat s… však víš… <em>s tím jejich spolkem</em>.&ldquo;</p>
<p>Paní Dursleyová našpulenými rty usrkávala čaj. Pan Dursley uvažoval, zda se jí odváží říct, že přitom zaslechl i jméno Potter. Rozhodl se, že se toho neodváží. Místo toho se zeptal, jak nejledabyleji dokázal: &bdquo;Ten jejich syn – musí být přibližně stejně starý jako Dudley, že?&ldquo;</p>
<p>&bdquo;Myslím, že ano,&ldquo; řekla paní Dursleyová upjatě.</p>
<p>&bdquo;Jak se vůbec jmenuje? Howard, že?&ldquo;</p>
<p>&bdquo;Harry. Ošklivé, tuctové jméno, jestli chceš vědět, co si myslím.&ldquo;</p>
<p>&bdquo;Ano, jistě,&ldquo; řekl pan Dursley a srdce mu v tu chvíli pokleslo až bůhvíkam. &bdquo;Ano, úplně s tebou souhlasím.&ldquo;</p>
<p>Jak šli nahoru do ložnice, o celé záležitosti se už ani slovem nezmínil. Zatímco paní Dursleyová byla v koupelně, pan Dursley se připlížil k oknu a chvíli civěl do zahrádky před domem. Kočka tam ještě pořád byla. Sledovala teď pohledem celou Zobí ulici, jako by na něco čekala.</p>
<p>Byly to jenom výplody jeho představivosti? Nebo to všecko mohlo nějak souviset s Potterovými? Pokud ano… a pokud by vyšlo najevo, že jsou s někým takovým příbuzní – nevěřil, že by to dokázal snést.</p>
<p>Dursleyovi se uložili ke spánku. Paní Dursleyová usnula velice brzy, pan Dursley však ležel s otevřenýma očima a ještě si to všecko převracel v hlavě. Poslední, čím se utěšil, než usnul také, byla jistota, že i kdyby se to Potterových nějak týkalo, nemají žádný důvod, aby vyhledali jeho a paní Dursleyovou. Potterovi věděli velice dobře, co si o nich dvou a o takových, jako jsou oni, on a Petunie myslí. Nedokázal si představit, jak by se on a Petunie mohli zaplést do čehokoliv, co se snad dělo – zívl a otočil se na druhý bok – <em>jich</em> se to dotknout nemohlo…</p>
<p>Jak nesmírně se mýlil!</p>
<p>Pan Dursley se v tu chvíli snad už propadal do neklidného spánku, zato kočka na zdi venku nejevila žádné známky ospalosti. Seděla tam nehybně jako socha a upřeně hleděla na opačný konec Zobí ulice; za celou dobu jedenkrát nezamrkala. Dokonce se nenaježila, ani když v sousední ulici někdo přibouchl dveře auta, ani když jí nad hlavou proletěly dvě sovy. Po pravdě byla už málem půlnoc, když se vůbec pohnula.</p>
<p>Na rohu, který kočka celou tu dobu pozorovala, se vynořil jakýsi muž; zjevil se tak náhle a potichu, až byste si mohli myslet, že snad vyrostl ze země. Kočka zavrtěla ocasem a zorničky se jí zúžily.</p>
<p>V Zobí ulici takového člověka ještě nikdy neviděli. Byl vysoký, hubený a velice starý, soudě podle jeho stříbrných vlasů a vousů, dost dlouhých, aby si je mohl zastrčit za opasek. Na sobě měl dlouhý hábit, purpurový plášť, který vláčel po zemi, a na nohou boty na vysokém podpatku a s přezkami. Modré oči za půlměsícovými brýlemi měl jasné a zářivé a svítily v nich malé jiskřičky, a nos měl velice dlouhý a křivý, jako by ho kdysi měl aspoň dvakrát zlomený. Jmenoval se Albus Brumbál.</p>
<p>Albus Brumbál si zřejmě vůbec nepřipouštěl, že se právě ocitl v ulici, kde všecko od jeho jména až po jeho vysoké boty bylo nevítané. Přehraboval se v kapsách svého pláště, jako když něco hledá. Zřejmě si však uvědomil, že ho někdo pozoruje, poněvadž naráz zvedl hlavu a podíval se na kočku, která se na něj z opačného konce ulice ještě pořád upřeně dívala. Pohled na ni jako by ho z nějakého důvodu pobavil. Uchechtl se a zamumlal: &bdquo;To jsem si mohl myslet.&ldquo;</p>
<p>Ve vnitřní kapse pláště našel, co hledal. Vypadalo to jako stříbrný zapalovač. Otevřel ho, pozvedl vzhůru a cvakl. Nejbližší pouliční svítilna s tichým zapraskáním zhasla. Brumbál cvakl znovu, a další lampa zablikala a potemněla. Celkem dvanáctkrát cvakl Zhasínadlem, až jediným světlem v celé ulici zůstaly dva vzdálené maličké body jako dírky po špendlíku: oči kočky, která ho pozorovala. Kdyby teď kdokoliv vyhlédl z okna – dokonce i paní Dursleyová, která měla oči jako trnky – nedokázal by zjistit, co se to dole na chodníku děje. Albus Brumbál zastrčil Zhasínadlo zpátky do kapsy a zamířil k domu číslo čtyři; tam se posadil na zídku vedle kočky. Nepodíval se na ni, ale po chvilce ji oslovil.</p>
<p>&bdquo;To je ale náhoda, že jsme se tu sešli, profesorko McGonagallová.&ldquo;</p>
<p>Otočil se k mourovaté kočce a chtěl se na ni usmát, ale nebyla tam už. Místo na kočku se usmíval na dost přísně vyhlížející ženu, která měla na nose hranaté brýle přesně téhož tvaru jako skvrny, jež zdobily kočku kolem očí. Měla na sobě také plášť, ale smaragdově zelený, a černé vlasy stažené do tuhého uzlu. Bylo na ní vidět, že je nazlobená.</p>
<p>&bdquo;Jak jste zjistil, že jsem to já?&ldquo; zeptala se.</p>
<p>&bdquo;Milá paní profesorko, v životě jsem neviděl kočku, která by seděla tak strnule.&ldquo;</p>
<p>&bdquo;Kdybyste celý den proseděl na zídce, byl byste strnulý taky,&ldquo; odsekla profesorka McGonagallová.</p>
<p>&bdquo;Celý den? Když jste přitom mohla oslavovat? Cestou sem jsem viděl aspoň tucet hostin a večírků.&ldquo;</p>
<p>Profesorka McGonagallová rozmrzele ohrnula nos.</p>
<p>&bdquo;To jistě, všichni dnes oslavují, já vím,&ldquo; pronesla netrpělivě. &bdquo;Člověk by si myslel, že budou trochu opatrnější, ale ne – dokonce i mudlové si všimli, že se něco děje. Bylo to v jejich zprávách.&ldquo; Pohodila hlavou ke ztemnělému oknu obývacího pokoje u Dursleyových. &bdquo;Slyšela jsem to. Hejna sov… meteory… Tak úplně hloupí zase nejsou. Museli si něčeho všimnout. Meteory až dole v Kentu – vsadím se, že za to může Dedalus Kopál. Tomu to nikdy zvlášť nezapalovalo.&ldquo;</p>
<p>&bdquo;Nemůžete jim to vyčítat,&ldquo; řekl Brumbál laskavě. &bdquo;Za posledních jedenáct let jsme důvodů k oslavám měli věru málo.&ldquo;</p>
<p>&bdquo;Já vím,&ldquo; řekla profesorka McGonagallová podrážděně. &bdquo;Ale to ještě není důvod, aby ztráceli rozum. Vždyť si počínají docela lehkomyslně, chodí po ulicích za bílého dne, dokonce si ani nevezmou mudlovské oblečení, a šuškají si, co kdo zaslechl.&ldquo;</p>
<p>Úkosem vrhla na Brumbála ostrý pohled, jako by doufala, že z něj vymámí aspoň něco, ale on mlčel, takže pokračovala: &bdquo;To by tedy bylo ohromné, kdyby se mudlové právě toho dne, kdy Vy–víte–kdo jak se zdá konečně zmizel, o nás všecko dozvěděli. Předpokládám, že je <em>opravdu</em> pryč, Brumbále?&ldquo;</p>
<p>&bdquo;Rozhodně to tak vypadá,&ldquo; přikývl Brumbál. &bdquo;Máme být zač vděční. Dala byste si citronovou zmrzlinu?&ldquo;</p>
<p>&bdquo;<em>Cože?</em>&ldquo;</p>
<p>&bdquo;Citronovou zmrzlinu. To je jeden z mudlovských pamlsků, který mám docela rád.&ldquo;</p>
<p>&bdquo;Ne, děkuji,&ldquo; pronesla profesorka McGonagallová chladně, jako by si nemyslela, že je vhodná chvíle na pohárky se zmrzlinou. &bdquo;Jak vám říkám, i pokud je Vy–víte–kdo <em>opravdu</em> pryč –&ldquo;</p>
<p>&bdquo;Milá paní profesorko, tak rozumná osoba jako vy přece dokáže vyslovit jeho jméno? Všechny ty nesmysly s Vy–víte–kým – jedenáct let jsem se snažil všechny přesvědčit, aby mu říkali jeho skutečným jménem: <em>Voldemort</em>.&ldquo; Profesorka McGonagallová sebou trhla, ale Brumbál, který zrovna odněkud vytahoval dva pohárky citronové zmrzliny, dělal, že si toho nevšiml. &bdquo;Když pořád říkáme <em>Vy–víte–kdo</em>, jsou z toho jen zmatky. Nikdy jsem neviděl nejmenší důvod, proč by někdo musel mít strach vyslovit Voldemortovo jméno.&ldquo;</p>
<p>&bdquo;Já vím, že vy ho nemáte,&ldquo; řekla profesorka McGonagallová napůl podrážděně, napůl s obdivem. &bdquo;Jenže u vás je to něco jiného. Všichni vědí, že vy jste jediný, koho se Vy–víte – budiž, <em>Voldemort</em> – bál.&ldquo;</p>
<p>&bdquo;To mi lichotíte,&ldquo; řekl Brumbál klidně. &bdquo;Voldemort měl schopnosti, které já nikdy mít nebudu.&ldquo;</p>
<p>&bdquo;Jen proto, že jste příliš – jak bych to řekla – příliš <em>ušlechtilý</em>, než abyste jich použil.&ldquo;</p>
<p>&bdquo;Dobře že je tu tma. Takhle jsem se nečervenal od chvíle, kdy mi madame Pomfreyová řekla, že se jí líbí mé nové klapky na uši.&ldquo;</p>
<p>Profesorka McGonagallová vrhla na Brumbála ostrý pohled a řekla: &bdquo;Ty sovy nejsou vůbec nic proti <em>pověstem</em>, které se všude rozletěly. Víte, co všichni říkají? O tom, proč zmizel? A co ho nakonec zastavilo?&ldquo;</p>
<p>Zdálo se, že profesorka McGonagallová konečně dospěla k tomu, o čem s ním chtěla hovořit nejvíc, ke skutečnému důvodu, proč tu celý den čekala na studené tvrdé zídce; ani jako kočka, ani jako žena předtím Brumbála neprobodla tak pronikavým pohledem jako teď. Bylo nasnadě, že ať už &bdquo;všichni&ldquo; říkají co chtějí, nehodlá tomu uvěřit, dokud jí to Brumbál nepotvrdí. Ten si však právě vytahoval další pohárek citronové zmrzliny a neodpověděl jí.</p>
<p>&bdquo;Lidé totiž <em>říkají</em>,&ldquo; naléhala dál, &bdquo;že včera večer se Voldemort objevil v Godrikově Dole. Šel tam hledat Potterovy. A tvrdí se, že Lily a James Potterovi jsou jsou – že prý jsou <em>mrtví</em>.&ldquo;</p>
<p>Brumbál přikývl a profesorka McGonagallová zalapala po dechu.</p>
<p>&bdquo;Lily a James… nemohu tomu uvěřit… nechtěla jsem tomu věřit… Ach, Albusi…&ldquo;</p>
<p>Brumbál natáhl ruku a poklepal jí na rameno. &bdquo;Já vím… já vím…&ldquo; řekl ztěžka.</p>
<p>Profesorce McGonagallové se třásl hlas, ale pokračovala: &bdquo;Jenže to není všecko. Říkají, že se pokusil zabít i jejich syna, Harryho, ale nedokázal to. Nedokázal toho malého chlapce zabít. Nikdo neví proč ani jak, ale říkají, že Voldemortova moc se nějak zhroutila, když nedokázal zabít Harryho Pottera – a proto prý zmizel.&ldquo;</p>
<p>Brumbál zasmušile přikývl.</p>
<p>&bdquo;Takže to je – je to <em>pravda</em>?&ldquo; zajíkala se profesorka McGonagallová. &bdquo;Po všem, co napáchal… kolik lidí zabil… a nedokázal zabít jednoho malého chlapce? Já jenom žasnu… že ho právě tohle zastavilo… ale jak to pro všechno na světě Harry přežil?&ldquo;</p>
<p>&bdquo;To se můžeme jen dohadovat,&ldquo; řekl Brumbál. &bdquo;A možná se to nikdy nedozvíme.&ldquo;</p>
<p>Profesorka McGonagallová vytáhla krajkový kapesníček a otřela si s ním oči, zakryté brýlemi. Brumbál důkladně popotáhl nosem, vytáhl z kapsy zlaté hodinky a podíval se na ně. Byly to prapodivné hodinky; měly dvanáct ručiček, ale nebyla na nich žádná čísla, místo toho po obvodu ciferníku obíhaly maličké planety. Brumbál se v nich však zřejmě vyznal, poněvadž je zastrčil zpátky do kapsy a řekl: &bdquo;Hagrid má zpoždění. Mimochodem, předpokládám, že to on vám prozradil, že budu tady?&ldquo;</p>
<p>&bdquo;Ano,&ldquo; přiznala profesorka McGonagallová. &bdquo;A já naopak nepředpokládám, že byste mi řekl, <em>proč</em> jste právě tady?&ldquo;</p>
<p>&bdquo;Jsem tu proto, abych Harryho předal jeho tetě a strýci. Jsou to jediní příbuzní, které teď má.&ldquo;</p>
<p>&bdquo;Snad nemyslíte – přece <em>nemůžete</em> myslet ty lidi, co bydlí <em>tady</em>?&ldquo; vykřikla profesorka McGonagallová. Naráz byla na nohou a ukazovala na dům číslo čtyři. &bdquo;Brumbále – to nemůžete! Sledovala jsem je celý den. Na celém světě nenajdete jiné dva lidi, kteří by se od nás tak lišili. A ten jejich kluk – viděla jsem, jak kopal svou matku celou cestu až k domovním dveřím a vřeštěl, aby mu dala bonbony. A sem že by měl Harry Potter přijít a žít tady?&ldquo;</p>
<p>&bdquo;Je to pro něj to nejlepší místo,&ldquo; řekl Brumbál pevně. &bdquo;Až bude starší, jeho teta a strýc mu budou moci všecko vysvětlit. Napsal jsem jim dopis.&ldquo;</p>
<p>&bdquo;Dopis?&ldquo; opakovala profesorka McGonagallová chabým hlasem a posadila se zpátky na zídku. &bdquo;Vy si vážně myslíte, Brumbále, že to všechno dokážete vysvětlit jedním dopisem? Ti lidé tady ho nikdy nepochopí! Bude slavný – stane se z něj legenda – vůbec by mě nepřekvapilo, kdyby se dnešnímu dni jednou říkalo Den Harryho Pottera – o Harrym se budou psát knihy – každé dítě v našem světě bude znát jeho jméno!&ldquo;</p>
<p>&bdquo;Máte úplnou pravdu,&ldquo; řekl Brumbál a velice vážně hleděl přes své půlměsícové brýle. &bdquo;To by každému chlapci stačilo poplést hlavu. Slavný ještě dřív, než se naučí chodit a mluvit! Slavný díky něčemu, co si nebude ani pamatovat! Copak nechápete, oč pro něj bude lepší, když bude vyrůstat daleko od toho všeho – až do doby, kdy to bude schopen přijmout?&ldquo;</p>
<p>Profesorka McGonagallová otevřela ústa, ale pak si to rozmyslela, polkla a řekla: &bdquo;Ano – ovšem, máte samozřejmě pravdu. Ale jak se sem ten chlapec dostane, Brumbále?&ldquo; Zčistajasna si začala prohlížet jeho plášť, jako by si myslela, že pod ním Harryho snad schovává.</p>
<p>&bdquo;Přiveze ho Hagrid.&ldquo;</p>
<p>&bdquo;Myslíte – myslíte, že je <em>moudré</em> svěřit Hagridovi něco tak důležitého?&ldquo;</p>
<p>&bdquo;Svěřil bych Hagridovi svůj vlastní život,&ldquo; řekl Brumbál.</p>
<p>&bdquo;Neříkám, že nemá srdce na pravém místě,&ldquo; namítla profesorka McGonagallová zdráhavě, &bdquo;ale nechtějte mi tvrdit, že není neopatrný. Má sklon k… co to bylo?&ldquo;</p>
<p>Ticho kolem nich protrhlo jakési vzdálené burácení a s každým okamžikem sílilo, zatímco Brumbál a profesorka se rozhlíželi po ulici sem tam, odkud se vynoří světla nějakého vozidla. Pak už se onen zvuk změnil v hlasitý řev a oba vzhlédli vzhůru; v tu chvíli se z nebe snesla obrovská motorka a přistála na vozovce před nimi.</p>
<p>Motorka byla obrovská, ovšem proti muži, který na ní rozkročmo seděl, vlastně úplná nicka. Byl málem dvakrát vyšší než normální lidé a přinejmenším pětkrát širší. Byl prostě takový hromotluk, že se to ani nepatřilo, a působil <em>divoce</em> – skoro celý obličej mu zakrývaly štětiny ježatých černých vlasů a vousů, dlaně měl jako víka od popelnic a jeho nohy v kožených botách připomínaly delfíní mláďata. V obrovských svalnatých pažích držel malý uzlík.</p>
<p>&bdquo;Hagrid,&ldquo; vydechl Brumbál s úlevou v hlase. &bdquo;Konečně. A kde jste vzal tu motorku?&ldquo;</p>
<p>&bdquo;Pučil jsem si ji, pane profesore,&ldquo; vysvětlil obr a přitom z ní opatrně slezl. &bdquo;Pučil mně ji mladej Sirius Black. Takže tady vám ho vezu, pane.&ldquo;</p>
<p>&bdquo;Neměl jste tam žádné problémy?&ldquo;</p>
<p>&bdquo;Ne, pane – dům byl skoro úplně zničenej, ale malýho jsem dostal ven eště dřív, než se tam začli hemžit mudlové. Usnul, když jsme letěli nad Bristolem.&ldquo;</p>
<p>Brumbál a profesorka McGonagallová se shýbli k uzlíčku pokrývek. Uvnitř, takže ho sotva bylo vidět, ležel malý chlapec a tvrdě spal. Pod čupřinou vlasů černých jako uhel, která mu spadala do čela, spatřili sečnou ránu podivného tvaru, která ze všeho nejspíš připomínala blesk.</p>
<p>&bdquo;Takže tam ho…?&ldquo; šeptla profesorka McGonagallová.</p>
<p>&bdquo;Ano,&ldquo; přisvědčil Brumbál. &bdquo;Ta jizva mu zůstane na celý život.&ldquo;</p>
<p>&bdquo;Nemůžete s tím něco udělat, Brumbále?&ldquo;</p>
<p>&bdquo;I kdybych mohl, neudělal bych to. Jizvy jsou občas k užitku. Já sám mám nad levým kolenem jizvu, na které je dokonalý plán londýnského metra. Dejte mi toho mrňouse, Hagride – bude dobře, když to vyřídíme co nejdřív.&ldquo;</p>
<p>Brumbál vzal Harryho do náruče a zamířil k domu Dursleyových.</p>
<p>&bdquo;Můžu – můžu se s ním rozloučit, pane?&ldquo; zeptal se Hagrid.</p>
<p>Pak sklonil k Harrymu velkou střapatou hlavu a dal mu pusu, při které ho musel celého poškrábat. Vzápětí zaskučel jak poraněný pes.</p>
<p>&bdquo;Pssst,&ldquo; sykla profesorka McGonagallová, &bdquo;vzbudíte mudly!&ldquo;</p>
<p>&bdquo;Ne–nezlobte se,&ldquo; vzlykl Hagrid, vytáhl velký ušpiněný kapesník a zabořil do něj tvář. &bdquo;Když já to prostě neunesu – Lily a James, voba dva po smrti – a chudák Harry, teď má žít u mudlů –&ldquo;</p>
<p>&bdquo;Ano, ano, všechno je to velice smutné, ale ovládejte se, Hagride, nebo nás objeví,&ldquo; vyzvala ho šeptem profesorka McGonagallová a nejistě ho popleskala po paži, zatímco Brumbál překročil nízkou zahradní zídku a došel k domovním dveřím. Šetrně položil Harryho na práh, vytáhl z kapsy pláště dopis, zastrčil ho mezi chlapcovy přikrývky a vrátil se zpět k ostatním. Dobrou minutu tam všichni tři stáli a dívali se na malý uzlíček před sebou; Hagridovi to cukalo rameny, profesorka McGonagallová zběsile pomrkávala a jiskřičky, které Brumbálovi obvykle svítily v očích, jako by vyhasly.</p>
<p>&bdquo;To bychom tedy měli,&ldquo; řekl Brumbál konečně. &bdquo;Tady už nemáme co pohledávat. Můžeme klidně jít a připojit se k oslavám.&ldquo;</p>
<p>&bdquo;Jo,&ldquo; řekl Hagrid přiškrceným hlasem. &bdquo;Já vodvezu tu motorku zpátky Siriovi. Brou noc, paní profesorko – a vám taky, pane profesore.&ldquo;</p>
<p>Otřel si uslzené oči rukávem kazajky, vyhoupl se na motorku a našlápl ji; stroj se vznesl s hlasitým řevem do vzduchu a zmizel ve tmě.</p>
<p>&bdquo;Počítám, že se brzy uvidíme, paní profesorko,&ldquo; řekl Brumbál a kývl jí na pozdrav. Profesorka McGonagallová se místo odpovědi vysmrkala.</p>
<p>Brumbál se otočila vydal se ulicí zpátky. Na rohu se zastavil a vytáhl stříbrné Zhasínadlo. Cvakl jím jen jednou, a do pouličních lamp se v okamžení vrátilo dvanáct svítících koulí; Zobí ulice se naráz rozzářila oranžovým světlem a Brumbál ještě stačil zahlédnout mourovatou kočku, která právě zahýbala za roh na opačném konci. Dokázal také rozeznat uzlíček přikrývek na prahu před číslem čtyři.</p>
<p>&bdquo;Mnoho štěstí, Harry,&ldquo; zamumlal. Pak se otočil na podpatku, zašustil pláštěm a byl pryč.</p>
<p>Potom už opět jen lehký vánek rozechvíval úhledně zastřižené živé ploty v Zobí ulici, která tu ležela pod inkoustovou oblohou tichá a spořádaná; bylo to poslední místo na světě, kde byste čekali, že se stane něco ohromujícího. Harry Potter se převrátil ve svých přikrývkách, ale neprobudil se. Malou ručkou stiskl dopis, který ležel vedle něj, a spal dál. Nevěděl, že je jiný než ostatní, nevěděl, že je slavný, nevěděl, že za několik málo hodin ho probudí výkřik paní Dursleyové, až otevře domovní dveře, aby postavila ven lahve od mléka, ani že příštích několik týdnů ho jeho bratránek Dudley nepřestane pošťuchovat a štípat… Ani nemohl tušit, že právě v tu chvíli lidé, kteří se potajmu sešli po celé zemi, zdvihají sklenky a tlumeným hlasem mu připíjejí: &bdquo;Na zdraví Harryho Pottera – chlapce, který zůstal naživu!&ldquo;</p>
<p>&nbsp;</p>
<table border="0" align="center" cellpadding="0" cellspacing="0">
  <tr>
    <td><span class="nazev-kapitoly"><a id="2_0"></a>Kapitola druhá</span></td>
  </tr>
</table>
<h2>Sklo, které zmizelo</h2>
<p>Pan a paní Dursleyovi z domu číslo čtyři v Zobí ulici vždycky hrdě prohlašovali, že jsou naprosto normální, ano, děkujeme za optání. Byli opravdu poslední, od koho byste čekali, že se zaplete do něčeho podivného nebo záhadného, poněvadž takové nesmysly zkrátka a dobře neuznávali.</p>
<p>Dnešní mniši  sepsali mnoho knih. Ale co to vlastně napsali? Každým slovem a řádkem prostupuje  černá <em>qi</em>. Tito lidé to sami nevidí, ale věci uvnitř jsou již v obrovském  nepořádku. Takové jevy se v období konce Zákona rozbujely.</p>
<p>Dharma Buddhy Šákjamuniho  vznikla v Indii, tak jak je tedy možné, že z Indie vymizela? Když byl Buddha Šákjamuni  naživu, věci, které kázal, a požadavky, které na lidi měl, se dodržovaly. Když  Buddha Šákjamuni vyučoval svou Dharmu a někdo jí nerozuměl, mohl se ho zeptat.  A pokud něco udělal špatně, Buddha Šákjamuni jej mohl opravit. Poté, co Buddha Šákjamuni  odešel z tohoto světa, mnoho mnichů učinilo chybné výklady [Dharmy], které založili  na vlastním pochopení slov Buddhy Šákjamuniho. Předpokládejme, že se Buddha Šákjamuni  vykultivoval na úroveň výšky domu a průměrný mnich se dokázal kultivovat pouze  do výšky jedné stopy. Mohl by tento mnich pochopit opravdové rozličné úrovně  Dharmy až k úrovni ovoce (<em>guo wei</em>) tathágaty? Slova, která vyřkl Buddha Šákjamuni,  obsahují na každé úrovni způsoby kultivace pro danou úroveň. Proto se  kultivující může kultivovat vzhůru na základě pochopení, kterých dosáhl na různých  úrovních. Když se vykultivuje na novou úroveň, vždy tam bude Fa, který ho  povede. A tak dospěje k novému pochopení téže věty z Fa, kdykoli dosáhne nové  úrovně. Pokaždé, když si přečtete původní text buddhistických <em>súter</em>,  získáte nové pochopení. Když se dále zlepšíte a znovu si <em>sútru </em>přečtete,  opět získáte nová pochopení. A tak, jak se stále učíte, měníte a zlepšujete své  porozumění, zvyšuje se vaše kultivační úroveň.</p>
<p>Jakmile tedy někteří  mniši použili k výkladu buddhistických <em>súter </em>své vlastní názory, a činili  tak slovy obyčejných lidí, nebo napsali knihy takového druhu, okamžitě lidi  vtáhli do svého omezeného rámce. Tím vymezili významy buddhistických <em>súter</em>.  Slova Buddhy Šákjamuniho byla na tak vysoké úrovni a obsahovala tolik významů,  a přece se mniši k ničemu z toho neosvítili. Jejich kultivační úroveň byla tak  nízká! Když si buddhisté vezmou jejich slova k srdci, tato slova je svedou a  omezí je do mnichova myšlenkového rámce. Vypadá to, že [mniši] činili dobrou věc,  jelikož podle všeho podporovali lidi ve studiu buddhismu. Avšak nepodkopávali  ve skutečnosti Buddhův Fa? Podkopávání Buddhova Fa může nabývat různých podob.  Někteří sabotážníci jej chválí a zároveň jej narušují. Takové poškozování je  nejtěžší odhalit, je nejtěžší ho prohlédnout a způsobuje nejvíce škody. Právě z  toho důvodu se Dharma Buddhy Šákjamuniho v Indii již nepředává.</p>
<p>Mnoho lidí se  snaží vysvětlit věci, které vyučoval Buddha Šákjamnuni, a tvrdí, že jeho slova  mají takový či onaký význam. To je však pouze to, co pochopili na své vlastní  úrovni. Někteří lidé mají otevřené vnitřní oko (<em>tianmu</em>) a na různých  úrovních spatřili některé pravdy. [Co viděli,] však není tak vysoké a hluboké  jako to, co viděl Buddha Šákjamuni na úrovni tathágaty, a ani dimenze, do nichž  pronikli, nejsou tak obrovské. Lidé s otevřeným vnitřním okem na velmi nízkých  úrovních mohou vidět pouze několik dimenzí, a ty, jež vidí, jsou na velmi  nízkých úrovních vesmíru. Na rozličných úrovních existují různé pravdy, a když  tedy říkají, že je něco takové či onaké, ve skutečnosti tomu tak není. Každý,  kdo nezodpovědně interpretuje Fa, zavádí lidi do mezí svého vlastního porozumění.  Řekněte mi tedy, ochraňují Buddhův Fa, nebo jej narušují? Proto není nikomu  dovoleno změnit v písmech ani jediné slovo! Osviťte se a kultivujte se podle původního  významu písem! Nikomu není dovoleno svévolně vyložit ani jediné slovo z  buddhistických <em>súter</em>. Je v pořádku mluvit o svém osobním porozumění na různých  úrovních a lidé si mohou navzájem vyprávět o svých zkušenostech: &bdquo;Něco  jsem si uvědomil… nyní jsem pochopil následující význam…&ldquo; &bdquo;Mám pocit, že to  naznačuje, že jsem něco nezvládl dobře, takže bych se měl v určitých ohledech  zlepšit…&ldquo; nebo &bdquo;Tato věta se vztahuje na mě a naznačuje, že jsem si nevedl dobře.  Myslím, že je to opravdu dobré.&ldquo; Když se člověk zlepší a znovu si to přečte,  zjistí, že má k téže větě nové pochopení. Takto se lidé zlepšují, a právě tímto  způsobem se osvěcují a docházejí k tomu, že věcem rozumějí.</p>
<p>V dnešní době  existují mniši a laičtí buddhisté, kteří napsali mnoho textů a to, co sepsali,  pokládají za <em>sútry</em>. Ale pouze Fa vyučovaný Buddhou je <em>sútra</em>! Tak  jak by se ty jimi sepsané věci mohly považovat za <em>sútry</em>?! A přesto je <em>sútrami </em>nazývají. A co hůře, mnozí laičtí buddhisté a mniši se honí za slávou a  hmotným ziskem, milují okázalost, a když je druzí pochválí, jsou se sebou  nadmíru spokojeni. Kultivující se musejí opravdově věnovat kultivaci. Skutečná  kultivace je o zbavování se lidských připoutání. Věci, jako je honba za slávou  a ziskem mezi obyčejnými lidmi, bojovnost či předvádění se, žárlivost – všechny  lidské touhy a připoutání musejí být odstraněny. Pokud jde o ty, kteří mají  silnou touhu nade všemi vyniknout a ve světském prostředí se předvádět, kolik připoutání  se u takových lidí projevuje? Pro opravdové kultivující je skutečně těžké se na  ně dívat. Pak jsou zde také lidé, kteří kultivují buddhovství, a přesto silně  touží po penězích a bohatství. Neříkají to nahlas, ale když se jejich srdce či  mysl rozruší, lidé na vysokých kultivačních úrovních nebo Buddhové to poznají.</p>
<p>Zde se zaměřujeme  na ty, kteří se kultivují na plný úvazek [jako jsou mniši nebo duchovní], ale  totéž ve skutečnosti platí pro mnoho z těch, kteří studují buddhismus. Učí se  tito lidé skutečně buddhismu? Co vlastně kultivující kultivuje? Kultivace není  o ničem jiném než o odstraňování připoutání. Na běžné lidské touhy bychom se měli  dívat velmi, velmi zlehka. Proč mnozí lidé, kteří získali Tao, zamířili hluboko  do hor a v období konce Zákona již nechtějí zůstávat v klášterech? Důvodem, proč  odešli do hor a lesů, je, že zjistili, že mnoho lidí v klášterech nedělá pravou  kultivaci. Mnozí z tamních mnichů mají připoutání, kterých se nechtějí vzdát,  jeden proti druhému intrikují, a tak už chrámy nejsou místem čistoty ani pravé  kultivace. Tudíž se jim tito kultivující zdaleka vyhýbají.</p>
<p>Pak je tu  samozřejmě zjevná škoda způsobená kulty a démonickými praxemi. Takové lidi je  snadné rozeznat, a na první pohled lze poznat, že jsou zlí. Nejzávažnější jsou  však škody páchané ve jménu buddhismu. Proč Buddha Šákjamuni řekl, že v období  konce Zákona již nebude jeho Dharma schopna lidi zachránit? Nyní je období  konce Zákona. Mniši mohou stěží zachránit sami sebe, natožpak druhé! Vysvětlil  jsem věci, které se dějí v období konce Zákona, a někteří lidé si náhle uvědomili  pravdu. Vývoj dnešní společnosti je děsivý. Jen se podívejte na všechny druhy  falešných, zlých, ďábelských a chaotických věcí, které se objevily!</p>
<p>Vyložili jsme  zde tedy tyto pravdy, aniž bychom někoho konkrétního jmenovali. Mnoho mnichů  napsalo knihy a na povrchu se zdá, že propagují Buddhův Fa, avšak pod povrchem  jim jde o slávu a bohatství. Lidé se mne ptají: &bdquo;A co tenhle?&ldquo; Já říkám: &bdquo;Nedívejte  se na jeho skvělou pověst, jen svévolně vykládá buddhistické <em>sútry </em>a  prodává sám sebe. Ve skutečnosti už dávno propadl peklu.&ldquo;</p>
<p><em>Sútry</em>, pravidla a rozpravy – s výjimkou <em>súter </em>všechny slouží k podkopávání původního významu Buddhova Fa. V dnešní době  jsou lidé, kteří hovoří o &bdquo;Třech koších&ldquo;. Ve skutečnosti však žádné Tři koše  neexistují, jsou zde pouze <em>sútry</em>, a <em>sútra </em>je <em>sútrou</em>. Ty  ostatní nelze se <em>sútrami </em>srovnávat<em>.</em></p>
<h2><a id="2_0"></a>Úpadek lidské rasy a objevení se osvícených bytostí</h2>
<p>Úpadek lidstva  nezačal za časů Evy, jak naznačil Ježíš. Tato Země prošla více než jednou  civilizací a více než jedním primitivním obdobím; existovaly zde prehistorické  civilizace, které byly zničeny. V některých případech byla Země naprosto zničena  či nahrazena a byla vytvořena zcela nová Země. Cožpak lidstvo nemluví o  pohromách, které [znamenaly] konec světa? Náboženství se o tom ve skutečnosti  zmiňují. Po uplynutí určité doby dojde k velké pohromě a po nějaké době nastane  malá pohroma. Při malé pohromě jsou vyhlazeni lidé v místním rozsahu, a když se  určitá oblast velmi zhorší, bude zničena. Dochází k zemětřesením, posuvu  kontinentálních desek, šíření písečných bouří nebo hladomorům a válkám. Malá  pohroma je omezena na jedno místo, zatímco velká pohroma postihuje většinu  lidstva. Taková pohroma nastane až poté, co uplyne velmi dlouhá doba. Pohyby  této Země mají stejně jako pohyby hmoty svoje zákonitosti. Velká pohroma, která  se odvíjí od těchto pohybů, vede k zániku lidstva. Avšak existuje malý počet  lidí, kteří přežijí a zdědí část prehistorické kultury. Ti žijí život podobný životu  v době kamenné. Protože jsou veškeré výrobní nástroje zničeny, bude následující  generace v ještě složitější situaci, jelikož mnohé věci budou zapomenuty. V  tomto primitivním stavu se [populace] opět rozroste, časem se objeví civilizace  a vyspělá technologie. S tím, jak se lidská rasa zhorší, znovu se objeví  pohromy. Dochází tedy k cyklickým změnám, v nichž se střídají období utváření,  stagnace a degenerace.</p>
<p>Jinak řečeno,  úpadek lidstva je nevyhnutelný. Avšak v každém období, kdy se objeví  civilizace, se vždy objeví i božstva, která sešlou do lidského světa velké  osvícené bytosti, aby lidi zachránily. Účelem je zabránit neúměrnému úpadku  lidské mysli ve vztahu k látkám a hmotě na Zemi. Veškerá hmota v tomto vesmíru,  která utváří Zemi, má zvláštní vlastnost. Pouze díky této zvláštní vlastnosti  je možno vytvořit z primitivních věcí bez formy hmotu, která má formu a život.  Ale je zakázáno, aby lidská mysl zdegenerovala dříve než hmota. Proto pokaždé,  když se vynoří lidská civilizace nebo kultura, objeví se velké osvícené  bytosti. Velké osvícené bytosti se objevovaly v různých prehistorických dobách.  V současné civilizaci přišly bytosti jako Ježíš, Šákjamuni a Lao-c&rsquo;, aby lidi  poučily [o principech]. V civilizovaných oblastech rozličných období se  vyskytovaly různé osvícené bytosti, které byly odpovědné za to, že učily lidi,  jak se vrátit ke svému původnímu, pravému já. Umožňovaly těm, kteří dokázali  získat Tao, aby dosáhli Dovršení; ukázaly obyčejným lidem, jak si cenit  ctnosti; a vyžadovaly, aby lidstvo udržovalo svou morálku na relativně vysoké  úrovni, čímž zajistily, že lidská mysl nebude tak jednoduše upadat. Až nakonec  jednoho dne veškerá hmota ve vesmíru zdegeneruje, pak se o to již nebudou  starat. Ale to je nesmírně dlouhý proces.</p>
<p>Během oněch časů  se osvícené bytosti snaží zabránit úpadku lidstva, čímž umožňují těm, kteří  mohou v kultivaci pokročit, aby kultivací skutečně dosáhli Taa. Člověk se  nevyvinul z opice, jak tvrdil Darwin. To lidstvo ponižuje samo sebe. Všichni  lidé sem spadli z různých dimenzí vesmíru. Na svých úrovních vesmíru již nesplňovali  požadavky Fa, a proto museli klesnout níže. Jak jsme již dříve uvedli, čím závažnější  jsou světské touhy, tím hlouběji bytost klesne, přičemž v sestupu pokračuje,  dokud nedosáhne stavu obyčejných lidských bytostí. V očích vyšších bytostí není  smyslem života člověka to, abyste byli pouze lidmi, ale abyste se na Zemi, v  tomto prostředí iluze, rychle probudili a vrátili se zpět. To je to, co mají ve  skutečnosti na mysli; otevírají pro vás dveře. Ti, kterým se nepodaří vrátit,  nebudou mít jinou možnost než se převtělovat tak dlouho, dokud nenashromáždí  obrovské množství karmy a nebudou zničeni. Z toho důvodu byla Země svědkem již  mnoha pohrom.</p>
<p>Z jiného úhlu  pohledu je však Země jen smetištěm vesmíru. V nespočetných obrovských vesmírech  existuje bezpočet galaxií a planet, a na každé planetě jsou bytosti. Lidé  popírají existenci jiných dimenzí, a tak nejsou schopni tyto bytosti  vidět. Existují v jiných dimenzích těch stejných planet [které vidíme], nejsou  však v naší dimenzi, a proto je obyčejní lidé nemohou vidět. Je to podobné,  jako když lidé říkají, že je Mars této dimenze velmi horký, ale kdyby člověk  prorazil touto dimenzí, ukázalo by se, že je na té straně naopak chladný. Mnoho  lidí s nadpřirozenými schopnostmi se dívá do Slunce a po nějaké době zjistí, že  už více není horké. Poté, co se podívají znovu, zjistí, že je tmavé. A při dalším  pohledu vidí, že je to chladný a osvěžující svět. V této hmotné dimenzi se  projevuje jedním způsobem, zatímco v další hmotné dimenzi se projevuje jinak. Živé  bytosti tedy existují všude, a to zahrnuje i lidské bytosti. A když více nejsou  v souladu se standardem dané úrovně, kousek po kousku klesají. Je to podobné  tomu, jako když žák ve škole propadne, jenže v tomto případě bytosti klesly až  mezi obyčejné lidi. Špatné lidské bytosti ve vesmíru klesají dolů, padají až do  samotného středu vesmíru – na Zemi.</p>
<p>Člověk, který  přebývá v lidském světě, prochází reinkarnací a není zaručeno, že se znovu  narodí jako lidská bytost. Může se převtělit do některé z mnoha různých  hmotných věcí, rozličných rostlin, různých zvířat či dokonce mikroorganismů. V  průběhu svých reinkarnací si s sebou vždy nese zlo, které spáchal, a to je  karma. To, co si s sebou bytost může přinést, je ctnost a karma, a ty jsou vždy  s ní. Pokud se někdo, kdo má velkou karmu, převtělí do stromu, i ten strom bude  mít karmu. A pokud se převtělí jako zvíře, i to zvíře bude mít karmu. Cihly, půda,  kameny, zvířata a rostliny na Zemi, ty všechny mohou mít karmu. Čím to je, že v  období konce Zákona nejsou léky, jež pacienti užívají nebo které jsou jim  aplikovány, tak účinné jako v minulosti? Je tomu tak proto, že dnešní lidské  bytosti, které vytvořily ohromné množství karmy, na sobě nesou silnou karmu, a  tak původní účinnost léku zmizela a lék není ani v nejmenším schopen tu nemoc  vyléčit. A pokud by byla podána silnější dávka léku, pacient by se otrávil.  Mnoho nemocí se dnes vyléčit nedá. Takový je stav celé planety; ve skutečnosti  vše těžce zdegenerovalo.</p>
<p>Ježíš byl  schopen nést hříchy lidí, Buddha Šákjamuni strávil čtyřicet devět let zachraňováním  lidí; bylo vynaloženo nesmírné úsilí. Cožpak se nevydali na cestu široké spásy  vnímajících bytostí? Proč tedy nevzali všechny rovnou do nebe? Protože lidé  nesplňovali měřítka vysokých úrovní; proto se [do nebe] nemohli dostat. Každá  úroveň má svůj standard. Jestliže nesplňujete standard pro studenta vysoké školy,  mohli byste jít na vysokou školu? Důvodem, proč nemůžete jít [do nebe], je to, že  existuje příliš mnoho věcí, kterých se nemůžete vzdát, a vaše tělo je příliš  zatíženo. Tam, kde je váš morální standard, tam je vaše místo. Jediný způsob,  jak [vzestoupit], se podobá chození do školy. Kdo dokáže postoupit do dalšího  ročníku, ten vzestoupí. Ostatní se budou stále více kazit a budou zničeni. Když  odpadky začnou zapáchat, nemůže jim být dovoleno, aby znečišťovaly vesmír.  Mohou být pouze zničeny.</p>
<p>Buddhové káží  o spáse vnímajících bytostí. Přesněji řečeno, o spáse vnímajících bytostí hovoří  ti na úrovni tathágaty. Buddhové, jejichž úroveň je dvakrát vyšší než úroveň  tathágaty, se o záležitosti obyčejných lidských bytostí nestarají. Pokud by tak  učinili, vyřčení jedné věty by způsobilo mezi obyčejnými lidmi změny. A tak se  o ně nemohou starat, protože jejich moc je příliš ohromná. Pro většího Buddhu  není Země ani tak velká, aby se na ni vešel jeho prst u nohy; a pro ještě většího  Buddhu je Země příliš malá i pro jeho vlas. Slova vyřčená Buddhou jsou Fa, a  když jsou vyslovena, způsobí okamžité změny. Tudíž se do záležitostí na Zemi  nezapojují. Jediní, kdo se zabývají záchranou vnímajících bytostí, jsou  tathágatové a bódhisattvy.</p>
<p>Buddhové  tathágatové na lidi pohlížejí jako na obyčejné bytosti. Avšak vyšší božstva na  velmi vysokých úrovních se po dosažení té úrovně, při pohledu zpět, dívají na  tathágaty také jako na obyčejné bytosti. V očích božských bytostí na tak  vysokých úrovních nejsou lidé rovni ani mikroorganismům. Při jediném pohledu  [by řekli]: &bdquo;Takové prohnilé místo, zbořte ho! Zničte ho!&ldquo; Země je takovým  místem. Ti, kdo projevují soucit s lidskými bytostmi, jsou Buddhové na úrovni, která je k lidem nejblíže. Ježíš byl na úrovni  tathágaty, stejně jako Lao-c&rsquo;. Ti na vyšších úrovních se o lidské záležitosti  nestarají. Když je lidské bytosti volají, neslyší je. Když je lidé zavolají  jménem, rovná se to urážce. Je to, jako když vaše jméno volá hlas vycházející z  výkalů.</p>
<h2><a id="3_0"></a>Učenost a  kultivace jsou dvě odlišné věci</h2>
<p>Ježíš byl  stejně jako ostatní na úrovni tathágaty. Tathágata býval v minulosti mezi  Buddhy nejníže. Kdysi se ti, kteří byli pod úrovní tathágaty, nenazývali  Buddhové. Říkalo se jim &bdquo;bódhisattva&ldquo; či &bdquo;arhat&ldquo;. Každý tathágata má své  vlastní nebeské království (<em>tianguo</em>). V naší Mléčné dráze je více než  sto tathágatů. To znamená, že zde existuje více než sto světů nebeských  království, které náležejí Buddhům. Každému takovému světu vládne jeden  tathágata. Tathágata každého světa, který je nebeským královstvím, má svůj  vlastní soubor kultivačních metod a svůj vlastní soubor metod ke spáse lidí.  Utváření jeho vlastního světa přímo souvisí s jeho vlastní kultivací. Tvorstvo  jeho vlastního světa je také výsledkem kultivace. Tyto světy však nejsou něčím,  co by mohli současní lidé pomocí kultivace vytvořit. Všechny vznikly před nesčetnými  miliardami let. </p>
<p>Máme zde však  problém. Jako obyčejní lidé si můžeme myslet, že když se kultivujeme, měli  bychom ovládat více kultivačních metod a poznat více z toho, co se učí v jiných  náboženstvích, abychom obohatili svoji mysl. Lidé považují takové věci za  moudrost a znalosti mezi obyčejnými lidmi. Ve skutečnosti to však nejsou  znalosti obyčejných lidí a nemůžete použít běžné lidské názory, abyste je  pochopili. Proč se musí lidská bytost ve své kultivaci zaměřit na zdokonalení  svého morálního charakteru a proč taoistické praxe zdůrazňují ctnost? Poněvadž  tento vesmír má Fa, tu zvláštní vlastnost. Tato zvláštní vlastnost vesmíru má  pro různé bytosti na různých úrovních odlišné požadavky. Lidské bytosti jsou na  této úrovni obyčejných lidí, takže musejí splňovat morální měřítka stanovená  pro obyčejné lidské bytosti. Proč nemohou pokročit [v kultivaci], když nepovažují  ctnost za důležitou? Je to proto, že úrovně, které přesahují obyčejné lidi,  mají měřítka pro nebeské bytosti, a pokud je nesplníte, nebudete schopni tam  vzestoupit. Proč mohou božské bytosti na nebesích spadnout dolů?! A proč může  arhat spadnout, když se nedokáže dobře kultivovat? Důvodem je, že již nesplňují  měřítka příslušných úrovní.</p>
<p>V této galaxii  Mléčné dráhy tedy existuje více než sto nebeských království a každé nebeské  království má jednoho tathágatu, který mu vládne. Vlastnosti a složení jeho  nebeského království jsou zformovány jeho kultivační metodou. Zjistili jsme, že  ať už se jedná o náboženské praxe či jiné způsoby kultivace, pohyby na povrchu  jsou velmi jednoduché – meditace se spojením rukou (<em>jieyin</em>) postačí. I  taoistická škola, která vyžaduje více pohybů, jich má jen několik a jsou  jednoduché. Jak je tedy možné, že se těmto praxím daří dosáhnout vysokých říší  Buddhů, bódhisattev a arhatů? Je to proto, že skutečný vývoj a přeměna kultivační  energie jsou nesmírně složité. Všechny buňky člověka se musejí vyvinout a přeměnit,  musí se rozvinout celá řada božských sil, a existuje ještě mnoho, mnoho věcí,  které lidé neznají – věcí, které jsou vhodné pouze pro určité úrovně – a i ty  se musejí rozvinout. Pokud použijeme přirovnání, jsou složitější než ty  nejkomplikovanější přesné přístroje v běžné lidské společnosti, a jsou jednoduše  mimo dosah lidských bytostí. Ve společenství kultivujících tudíž existuje  úsloví: &bdquo;Kultivace závisí na vlastním úsilí jedince, zatímco přeměna kultivační  energie závisí na jeho mistrovi.&ldquo; Jinými slovy, skutečná kultivační metoda…  Lidé v taoistické škole o kultivačních metodách hovořili, avšak ty představují  pouze principy na povrchové úrovni a přání, a jsou to pouze věci v rovině pojmů.  Chce-li člověk opravdu získat prostřednictvím kultivace skutečnou kultivační  energii složenou z látky vysoké energie, musí si to sám přát; musí to chtít učinit.  Avšak skutečný vývoj, který probíhá v jiných dimenzích, je nesmírně složitý a přesahuje  možnosti lidských bytostí, a to vše dělá mistr toho člověka.</p>
<p>Potom je zde  tato záležitost. Pokud do své kultivace přimícháte věci z jiných praxí,  nastanou problémy. V minulosti nebylo mnichům dovoleno být v kontaktu s jinými  praxemi, a po generace kláštery mnichům přísně zakazovaly čtení textů jiných  praxí. Dnešní mniši jsou všichni zmatení. Dříve nesměli mít mniši žádný světský  majetek a měli úplný zákaz číst texty jiných škol. To proto, že je nezbytné,  aby člověk zůstal u jedné jediné kultivační metody, aby se soustředil na jednu  kultivační disciplínu. Pouze když jsou jeho mysl a myšlenky v souladu s jedinou  praxí, bude schopen se neustále kultivovat výše a stoupat vzhůru po jediné cestě.  V opačném případě je to, jako kdybyste do televize vložili součástku z  fotoaparátu – okamžitě se pokazí. Má to tento smysl. Pokud člověk do své  kultivace přimíchá věci z jiných praxí, celá jeho kultivační energie se znečistí  a on už dále nemůže v kultivaci pokročit. Navíc je obtížné rozeznat pravé věci  od falešných, a pokud přimícháte zlé, falešné věci, pak může být celá vaše  kultivace marná. Ani váš mistr s tím nemůže nic udělat, protože problém je ve  vašem charakteru.</p>
<p>[Proces]  vývoje a rozvoje kultivační energie je nesmírně komplikovaný, avšak lidé s tím  zacházejí, jako by to byly nějaké obyčejné lidské teorie. &bdquo;Naučím se něco z křesťanství,  něco z buddhismu, trochu z taoismu a něco z konfucianismu.&ldquo; Mohou to nazývat &bdquo;několik  nauk pod jednou střechou&ldquo;, ale ve skutečnosti je to nesmysl. Toto je největší  problém, který se v období konce Zákona objevil. Každá lidská bytost má  buddhovskou povahu, má přání se kultivovat a chce být dobrá. Lidé však  zacházejí s těmito věcmi jako s obyčejnými lidskými teoriemi. U běžných  lidských dovedností to může být tak, že čím více toho znáte, tím lépe. Ale člověk  [, který míchá různé praxe dohromady,] pouze znásobuje chaos. Vůbec se nebude  schopen kultivovat a ani nebude mít žádnou kultivační energii.</p>
<h2><a id="4_0"></a>Buddhovská  povaha</h2>
<p>Jakmile se  utvoří názor, bude vás po celý život ovládat, bude ovlivňovat vaše myšlení, a  dokonce i celou škálu emocí, jako je štěstí, hněv, smutek a radost. Utvoří se  po narození. Pokud tato věc přetrvává po dlouhý čas, stane se součástí myšlení člověka,  splyne s mozkem pravého já toho člověka a bude tvarovat jeho temperament.</p>
<p>Utvořené  názory budou člověka omezovat a ovládat po zbytek jeho života. Lidský názor je  obvykle sobecký, či ještě horší, a tak vytváří myšlenkovou karmu, která následně  člověka ovládá. Lidská bytost má být řízena hlavní duší (<em>zhu yuanshen</em>).  Když je vaše hlavní duše otupena a je nahrazena názory, pak jste se bezpodmínečně  vzdali a váš život je pod jejich kontrolou.</p>
<p>Já, které je  vámi, je vrozené já a nemění se. Lidské bytosti však mají sklon k tomu, že si při  vnímání věcí snadno vytvářejí názory, ale tyto názory nejsou vámi. Pokud se vám  podaří nevytvářet si žádné názory, pak když se na něco díváte, budete to vnímat  svou laskavou, původní povahou – pohledem vašeho pravého já – a budete se na  záležitosti dívat vlídně. Čím více se ukazuje vaše pravé já, tím vyšší je úroveň  vašeho myšlení a tím více se vaše myšlenky blíží k Pravdě, a tak vaše myšlenky  ztělesňují větší měrou sféru vaší původní, laskavé povahy. Nesmírně, extrémně  mikrokosmické částice, z nichž se skládá lidské tělo, tvoří povahu lidské  bytosti; něco, co je neměnné. Když jsou odstraněny hranice, které omezují myšlení  člověka, okamžitě se projeví jeho laskavá povaha, temperament, charakter a jeho  vlastnosti, a to je vaše pravé já.</p>
<p>Hlavní duše se nezmění kvůli tomu, že si člověk vyvinul  názory; vyvinuté názory nezmění podstatu hlavní duše. Může se však stát, že kvůli  různým lidským názorům a druhům karmy je původní povaha člověka zahrabána,  zakryta, zcela obalena a není schopna prosvitnout ven. Ale nezmění se. Je to  proto, že karma nemá tak jemnou či nepatrnou hmotu. Karma vzniká mezi obyčejnými  lidskými bytostmi a je tedy látkou obyčejných lidí. Není možné, aby byla tato  látka tak mikrokosmická. Avšak látky, ze kterých je vytvořen život lidských  bytostí, jsou nesmírně mikrokosmické. Takže tam karma nemůže proniknout. To jen  původní povaha člověka je zasypána. Jeho původní povaha má vlastní způsob,  jakým se na věci dívá. Podaří-li se vám skutečně odstranit názory vytvořené po  narození a znovu vnímat věci svojí původní povahou, to je to místo, odkud jste  přišli, nejranější pojetí [věcí], která jste si vytvořili – tedy pojetí z  místa, kde jste byli poprvé stvořeni. Je však velmi těžké překonat myšlení a  názory získané po narození, protože právě to je kultivace.</p>
<p>Fa má na rozličných  úrovních různé projevy. Na konkrétní úrovni má projevy té dané úrovně. Jste-li  bytostí zrozenou na určité úrovni, vaše myšlení bude odrážet pojetí Fa na té  úrovni. Když se vaše pravá původní povaha navrátí, potom právě zde bude váš  standard porozumění věcí, a tím standardem jste vy sami.</p>
<p>Karma nemá  standard Pravdivosti, Soucitu a Snášenlivosti; hodnotí věci měřítkem, které  platilo v době, kdy byly utvářeny názory. Může z člověka učinit to, co běžní  lidé nazývají &bdquo;prohnaným člověkem&ldquo; nebo &bdquo;světákem&ldquo;. Když k tomu dojde, znamená  to, že zde působí různé formy myšlenkové karmy, které byly vytvořeny během  toho, jak se člověk kultivuje, a které mu budou v kultivaci bránit. Pokud by  lidem karma nebránila, kultivace by byla velmi snadná. Tato karma byla vytvořena  za určitých okolností dle morálního měřítka několika posledních let, a tudíž věci  hodnotí tímto měřítkem. Pokud se vytvoří velké množství této látky, bude člověk  pod jejím vlivem po zbytek svého života. Když si utvořené názory myslí, že je něco  dobré či špatné, ten člověk si to bude myslet také, a domnívá se, že by se věci  měly dělat podle toho. Jeho skutečné já však již neexistuje. Jeho skutečné já  je zcela obaleno a zasypáno těmito nelaskavými, získanými názory. Již nemá  vlastní, pravé měřítko pro rozeznání toho, co je dobré a co špatné.</p>
<p>Názory se  formují v myšlenkách mozku. Myšlenková karma, která je vytvořena názory, je  shlukem karmy, jenž se utváří na temeni hlavy člověka. A co tedy laskavé myšlenky?  Šákjamuniho škola učí, že jakmile člověk začne i jen myslet, vytvoří se karma.  Ve skutečnosti to, co je označováno jako &bdquo;laskavé myšlenky&ldquo;, se bude jevit  jinak, poměřuje-li se to vyšším měřítkem či požadavky vyššího standardu  Pravdivosti, Soucitu a Snášenlivosti.</p>
<p>To znamená, že  obyčejní lidé žijící v tomto světě nejsou schopni nalézt sami sebe. Názory  neovládají lidi jen po dobu jednoho života, ale budou je ovlivňovat i nadále.  Pouze když nastane změna, budou odstraněny. Pokud se tak nestane, lidé jimi  budou neustále ovládáni. S tím, jak názory postupně sílí, pravé já člověka  opravdu přestává existovat. Nyní se říká, že karma se vrší vrstvu za vrstvou.  Skutečně to došlo až tak daleko. Jen se podívejte na obyčejné lidi, ani nevědí,  co celé dny dělají, nebo pro co žijí!</p>
<p>Lidé mají různé  vrozené vlastnosti a různou schopnost duchovního porozumění. To je ten princip,  o kterém zde mluvíme. Někteří lidé se dokáží k věcem osvítit, což znamená, že  jejich buddhovská povaha může vystoupit na povrch. Pro ně existuje naděje. Někteří  lidé to však nedokáží, protože jsou příliš hluboce pohřbeni v získaných  názorech a myšlenkách. Ti už žádnou naději nemají.</p>
<h2><a id="5_0"></a>V Tau, aniž by kultivoval Tao</h2>
<p>Kultivace se  nazývá kultivací proto, že poskytuje metodu, kterou se lze kultivovat, cestu,  po níž lze kráčet. V minulosti existovalo rčení: &bdquo;Tento člověk je v Tau, aniž  by kultivoval Tao.&ldquo; Zatímco následuje menší cestu, cení si &bdquo;nicoty&ldquo; nebo &bdquo;prázdnoty&ldquo;.  V tomto světě žije svůj život tak, že následuje běh osudu. Je se světem smířený  a uvažuje takto: &bdquo;Dejte mi to, co mi náleží, a pokud mi to nenáleží, nechci  to.&ldquo; Nenásleduje běžné formy kultivace, a dokonce ani neví, co to &bdquo;kultivace&ldquo;  je. A přece má mistra, který se o něj stará, a jen zřídka se dostává do sporů s  ostatními. To je to, čemu dávní lidé říkávali: &bdquo;V Tau, aniž by kultivoval Tao&ldquo;.  Obyčejní lidé také mohou dělat věci bez usilování, ale nakonec úrovně ovoce  nedosáhnou. Takoví lidé nemohou získat kultivační energii, pouze mohou neomezeně  hromadit ctnost a nashromáždit jí velké množství. Přesto jim bude mnoho lidí  ubližovat, protože dobrý člověk to nemá lehké. Výsledkem však bude jen velké  množství ctnosti. Pokud se dají do praktikování, přirozeně se to přemění ve  velké množství kultivační energie. Pokud praktikovat nezačnou, pravděpodobně  budou v příštím životě požehnáni, a stanou se vysoce postavenými úředníky či  zbohatnou. Oproti tomu většina lidí, kteří jsou v Tau, aniž by kultivovali Tao,  mají nepochybně výjimečný původ, a jsou zde lidé, kteří se o ně starají. On je  ve stavu, kdy nekultivuje Tao, ale jeho myšlenky a jeho říše v Tau jsou, a tak  se v budoucnu vrátí na své původní místo. Je v Tau, aniž by kultivoval Tao – někdo  pro něj přeměňuje kultivační energii, ačkoliv on o tom neví. Jeho život je plný  neštěstí, trpí a splácí svou karmu. V průběhu svého života si nevědomky zlepšuje  charakter a vždy je v tomto stavu. Všichni tito lidé mají zvláštní původ. Pro  obyčejného člověka by bylo těžké to uskutečnit.</p>
<p>Konfucius zanechal lidem způsob jednání,  který je vhodný pro lidské bytosti – nauku vyváženosti a obyčejnosti<sup><a id="c1" href="#1">1</a></sup> (<em>zhongyong</em>).  To, co vyučoval Lao-c&rsquo;, byla kultivační metoda. Jak se ale ukázalo, čínští lidé  smíchali myšlenky Konfucia s myšlenkami taoistické školy. A v počátcích  dynastie Song si začaly hledat cestu dovnitř i buddhistické myšlenky. Poté se  buddhistické myšlení změnilo k nepoznání. Po dynastii Song byly do buddhismu  začleněny věci z čínského konfucianismu, jako je synovská oddanost a podobně –  mnoho z těchto věcí je tohoto druhu. Ale buddhistická škola ve skutečnosti nic  takového neobsahuje. Buddhistická škola bere lidské záležitosti zlehka, a z  jejího pohledu kdo vlastně ví, kolik rodičů člověk během svých mnoha životů  měl. Pouze když se zbavíte všech těchto připoutání a kultivujete se s pokojnou  a klidnou myslí, můžete dosáhnout úspěchu. To všechno jsou připoutání. A tak se  poté, co byly [do buddhismu] přeneseny Konfuciovy myšlenky, objevil problém s emocionálním  připoutáním ke členům rodiny.</p>
<h2><a id="6_0"></a>Příběh o stvoření člověka z hlíny</h2>
<p>Lidské bytosti existují zde, na této nejnižší úrovni, a nad nimi jsou vrstvy a vrstvy nebes. Na té úrovni je tathágata; Ježíš patřil k úrovni tathágaty a stejně tak i Lao-c’. To, co mohli na té úrovni vidět, se omezovalo pouze na věci, které byly na jejich úrovni či pod ní. Z toho, co bylo nad nimi, viděli jen velmi málo, natož aby viděli ještě mnohem výše. Bylo to dáno jejich úrovní, která určovala, kolik moudrosti mají.</p>
<p>A tak stvoření člověka z hlíny, které bylo Ježíšovi známo,  byl výraz, který používal a který pocházel od bytosti, již považoval za Pána –  &bdquo;Bůh stvořil člověka z hlíny.&ldquo; Měl na mysli hlínu, kterou znají obyčejní lidé?  Ne, neměl. To není hlína, kterou znají obyčejní lidé. Přesněji řečeno, všechna  hmota ve vyšších dimenzích, včetně hlíny, je látkou vysoké energie  [pocházející] z mikrokosmičtější úrovně. Kdy byl tedy stvořen tento &bdquo;člověk&ldquo;, o  kterém hovořil? Stalo se to na Zemi před úsvitem civilizace, nebo v nějakém  jiném čase? Ve skutečnosti o této záležitosti koluje dávná legenda, a on ji  lidem vyprávěl – [legenda o tom, jak] Bůh stvořil člověka z hlíny.</p>
<p>Ale ve skutečnosti to není hlína z této lidské dimenze.  Hlína v tamtěch dimenzích je živá a věci, které ta místa utvářejí, jsou po  přenesení sem podobné kultivační energii. Měl tedy na mysli, že člověk byl  stvořen tam. Nebeské bytosti mají kůži jemnější, než je ta naše tady. Je to  způsobeno tím, že jejich buňky nejsou složeny ze stejné vrstvy látek, jako jsou  ty naše; jejich jsou složeny z látek jemnějších a drobnějších. Když byli  zatlačeni do této dimenze obyčejných lidí, ukázalo se, že jsou stejní jako  lidé. Jen vypadali neobyčejně krásně a měli obzvlášť jemný vzhled. To znamená,  že pro člověka musela být přidána ještě větší tělesná vrstva buněčné hmoty. A  právě proto lidé nyní vypadají tak, jak vypadají.</p>
<p>Lidé na nebesích mají také těla, a když sem přiletí, vypadají  jako my. Pod velkými čínskými horami jsou pohřbena těla nebeských bytostí.  Jejich těla byla pohřbena pod horami poté, co zemřeli. Tito lidé vypadají  přibližně stejně jako lidské bytosti, a není to tedy tak, jak se píše v  písmech. Jelikož Ježíš během svého života na světě lidem žádná písma  nezanechal, sepsali je lidé, kteří přišli po něm, jeho následovníci, a ti tak  učinili v souladu s tehdejší dobou. Ani Buddha Šákjamuni po sobě žádná písma  nezanechal, byli to také jeho následovníci, kdo je sepsali. Když tito  následovníci slyšeli ta slova, nepochopili jejich původní význam, nepochopili,  o jakých lidech se mluvilo, a nechápali ani historické souvislosti popisovaných  záležitostí.</p>
<p>[Ježíš] řekl, že člověk byl stvořen z hlíny, ale obyčejní  lidé míní, že naše těla z hlíny nejsou. Proto se říká, že hlína na velmi vysoké  úrovni je ještě lepší než látka našich lidských těl; čím vyšší úroveň, tím je  lepší.</p>
<p>Ve značně vzdálené době, kdy neexistoval člověk nízké  úrovně, stvořily bytosti na výšinách člověka v jiných dimenzích. Jakmile bych  řekl dimenzi, aby něco stvořila, okamžitě by se to zformovalo. Jakýkoliv  předmět může být vytvořen pouhou myšlenkou na něj, stačí jej nakreslit prstem  ve vzduchu a on se vytvoří – i když v jiných dimenzích. Jinými slovy, co se v  minulosti říkalo o stvoření světa, o stvoření vrstvy nebes, nebo co se v  buddhistických písmech říkalo o stvoření vesmíru, to vše je ztělesněním moci  Buddhů. To znamená, že dobrou karmu, dobrotivou karmu a zlou karmu zařadili do  kategorie &bdquo;karma&ldquo; neboli &bdquo;činnost&ldquo;. Všechny tyto věci stvořili Buddhové.</p>
<p>Buddha s velkou mocí skutečně dokáže v okamžiku stvořit  vrstvu nebes, a čím vyšší je úroveň Buddhy, tím velkolepější jsou nebesa, která  vytvoří. A co více, nemusí k tomu používat ani ruce, stačí, když otevře ústa a  vysloví to. Buddhovi na ještě vyšší úrovni stačí jediná myšlenka; uskuteční se  to pouhým pomyšlením. Takže Buddhové na vyšší úrovni, než je tathágata, nemohou  řídit běžné lidské záležitosti, protože jakmile by na něco pomysleli, věci na  Zemi by se okamžitě změnily. Dokonce ani Buddha tathágata neřídí věci přímo. On  jen dává pokyny a bódhisattvy je vykonávají.</p>
<h2><a id="7_0"></a>Omezení moderní vědy a šíře  a hloubka Buddhova Fa</h2>
<p>Dokonce i v Dharmě, kterou předával  Buddha Šákjamuni, byly lidské bytosti schopny pocítit rozsáhlost Buddhova Fa.  Avšak Fa je jednoduše obrovský – opravdu obrovský. To, co Buddha Šákjamuni na  své úrovni vyučoval, byl Fa tathágaty. A i ten se obyčejným lidem zdál být už  velmi vysoko. V minulosti mohl být nazýván Buddhou pouze tathágata. Ani bódhisattvy,  ani arhatové nebyli Buddhou; žádný z nich nedosáhl sféry Buddhy. Takže dříve,  když někdo mluvil o Buddhovi, měl na mysli tathágatu. Tathágata však není ve  vesmíru nejvýše, nýbrž je Buddhou na nejnižší úrovni vesmíru. Mezi Buddhy se o  běžné lidské záležitosti starají pouze ti na nejnižší úrovni. Buddhové na příliš  vysoké úrovni to dělat nemohou, protože kdyby jen otevřeli ústa, na Zemi by  nastaly změny. Jak by to mohlo být dovoleno? Ani v nejmenším se do toho nemohou  zapojit, takže se o lidské záležitosti starají pouze tathágatové. Nicméně ani tathágatové  se o tyto záležitosti nestarají osobně. Jsou to bódhisattvy, které konají věci  pro spásu lidí. Takže dosažení úrovně tathágaty je již mimořádné.</p>
<p>Na mikrokosmické úrovni může  [tathágata] vidět v jediném zrnku písku tři tisíce velkých světů. Buddha Šákjamuni  vyučoval nauku o třech tisících velkých světů. Řekl, že v Mléčné dráze je tři  tisíce planet, které se podobají naší lidské planetě, a jsou na nich lidé, jako  jsme my. Ve skutečnosti je jich více než tři tisíce. Řekl také, že v zrnku písku  jsou tři tisíce světů. To znamená, že v jediném zrnku písku existují tři tisíce  světů, jako jen tento, který obývají lidské bytosti. Je to něco nepředstavitelného.  S otevřeným vnitřním okem může člověk vidět věci, jako by byly zvětšené, a vidí  nepatrné věci na mikrokosmické úrovni. Ale uvažujte nad tím: když jsou v jediném  zrnku písku tři tisíce světů, nemají tedy ty tři tisíce světů v tom zrnku písku  moře a řeky? Jsou pak v písku těchto řek další tři tisíce světů? Takže ani  Buddha Šákjamuni neviděl původ hmoty. Proto řekl: &bdquo;Je tak nepatrný, že nemá  vnitřek.&ldquo; Tím myslel, že je tak malý, že nelze vidět původ hmoty.</p>
<p>Dnešní fyzika může rozpoznat  pouze to, že molekuly se skládají z atomů a že atomy jsou složeny z atomových  jader a elektronů. Dále v mikrokosmu existují kvarky a neutrina. A tím to končí,  to je vše. Co je tedy původem hmoty, jdeme-li ještě níže? Pokud jde o kvarky a  neutrina, ty nedokáže odhalit ani mikroskop. O jejich existenci víme pouze  prostřednictvím jiných přístrojů. V odpovědi na to, co leží ještě níže, lidská  technologie žalostně zaostává. Co se týče velkých věcí, lidé věří, že planety  jsou největšími objekty. Ale Buddha Šákjamuni to tak neviděl. To, co viděl  Buddha Šákjamuni, bylo již značně veliké. Zjistil, že planety nejsou největšími  objekty. Avšak když se podíval nahoru, nebyl schopen dohlédnout až k zenitu.  Nakonec tedy prohlásil: &bdquo;Je tak obrovský, že nemá vnějšek.&ldquo; Tudíž jeho výrok &bdquo;Je  tak obrovský, že nemá vnějšek, a tak nepatrný, že nemá vnitřek,&ldquo; znamená, že je  tak velký, že nemá hranic, a tak malý, že nelze dohlédnout jeho konce.</p>
<p>Živé bytosti jsou složité a  struktura vesmíru je také nesmírně složitá. Vědomosti, které dnešní lidé mají,  již dosáhly svého vrcholu. A po dosažení vrcholu se staly něčím, co omezuje  rozvoj lidské vědy. Například mnoho vynikajících vědců stanovilo definice v  oblasti fyziky a chemie. V mezích těchto definic je to, co říkají, správné. A  je v pořádku na nich stavět. Avšak pravda se úroveň za úrovní zvyšuje. Když  jejich definice překročíte, zjistíte, že tyto definice ve skutečnosti slouží k  tomu, aby lidi omezovaly.</p>
<p>Totéž platí pro současnou vědu.  Někteří lidé stanovili definici vědy, a tak se za &bdquo;vědu&ldquo; považuje pouze to, co  této definici odpovídá. Držíte-li se v jejím rámci, každý si myslí, že je to vědecké.  Pokud však překročíte její definici, objevíte, že slouží k omezení rozvoje  lidstva. Co je nehmatatelné a neviditelné, naprosto neuznává, a je tedy velmi  omezující. Buddhové, Taové a Bohové, o kterých mluvíme, existují v jiných  dimenzích, kterých se člověk nemůže dotknout a ani je vidět. Pokud by tyto bytosti byly objeveny  metodami dnešní vědy, neznamenalo by to, že je jejich existence vědecky prokázána?  Bylo by to vědecké! Ale Západ se již zavázal k definici toho, co se považuje za  &bdquo;vědecké&ldquo;, a vše, co moderní věda nedokáže vysvětlit, je bez výjimky odepsáno  jako pouhá teologická či náboženská záležitost. Neodvažuje se takové věci  uznat.</p>
<p>Západní věda  zašla do extrému. Buddhistická škola vyučuje, že vše prochází fázemi zrození,  stagnace a degenerace. Zrození znamená zformování, zatímco stagnace znamená  setrvání v určitém stádiu. Evropská věda, omezena rámcem, který si stanovila,  se nyní ocitá v situaci, kdy není schopna pokročit dále. Cokoliv, co by mohlo být  dalším výzkumem objeveno, by bylo za hranicemi jejího vědeckého rámce. Takže  takové věci bez výjimky zařadí do kategorie náboženství či teologie. Pokud ale  někdo objeví věci, které v současném vědeckém poznání neexistují, a učiní tak  pomocí lidské moderní vědy a techniky, nebo objeví věci, které jsou nehmatatelné  a neviditelné, a zkoumá je vědeckou metodou naší doby, není to vědecké? Problém  však spočívá v tom, že definice vědy je již dávno stanovena, a cokoliv mimo její  hranice se kategoricky popírá. Takže zde není žádný prostor pro další pokrok.</p>
<p>A jsou zde někteří  vědci, lidé, kteří v určitých oblastech dosáhli nějakých úspěchů a stanovili  mnoho definic. Tito vědci, jako například Newton či Einstein, byli dle měřítek  obyčejných lidí již velmi úspěšní a dokázali vidět mnohem dále než průměrný člověk.  Definice, které stanovili, a věci, které po sobě zanechali, jsou cennou studnicí  vědomostí. Avšak jakýkoli výzkum či poznání, které vzejdou v rámci těchto  jejich omezení, budou sledovat určité vzorce. Budou-li příští generace zcela následovat  teoretické rámce těchto vědců, nikdy je nepřekonají a ani nedosáhnou žádných  nových průlomů.</p>
<p>Když něčí  objev či vynález překoná hranice doposud platných definic, ukáže se, že  stanovené definice lidi omezují. Je to proto, že na vyšších úrovních existují  vyšší formy poznání a vyšší pravdy. Dobrým příkladem je naše znalost hmoty. Dříve  platilo, že nejmenší známou částicí hmoty je atomové jádro. To však již neplatí,  neboť jsou tu kvarky a pak neutrina. To znamená, že lidé tyto věci dále neustále  poznávají. Každá další definice, která je stanovena poté, co je objeveno něco  nového, bude sloužit jako další omezení. Tak to je. Definice ve skutečnosti často  slouží k tomu, aby lidi omezovaly.</p>
<p>Einstein nebyl  obyčejný člověk. Objevil, že to, co učí náboženství, a dokonce i teologie, je  správné. Lidské chápání hmotného světa se omezuje na znalosti lidských bytostí,  podobně jako je tomu u současných vědeckých definic. Kdyby lidé prováděli výzkum  opravdu do hloubky, jak by se dále rozvíjeli, zjistili by, že to, co učí náboženství,  je správné. Životy, které existují na úrovni o jeden stupeň výše než člověk,  tak představují vědu a technologii o úroveň výše, a jejich chápání světa pomocí  vědy a technologie, kterou mají k dispozici, převyšuje chápání obyčejných lidí.  Proto Einstein, poté co již dosáhl vrcholu lidského vědeckého a technologického  poznání, při dalším výzkumu zjistil, že to, co říká náboženství, je zcela  pravdivé. V nedávné době se mnoho vědců a filozofů nakonec obrátilo k náboženství,  a to všechno jsou lidé, kteří dosáhli značných úspěchů. Naproti tomu ti, kteří  jsou nyní ochromeni omezeními stanovenými současnou vědou a slepou vírou v ni,  tyto věci kategoricky označují za &bdquo;pseudovědu&ldquo;.</p>
<h2><strong><a id="8_0"></a>&bdquo;Všechny  praxe se vracejí k jedinému&ldquo;</strong></h2>
<p>Rčení, že &bdquo;všechny  praxe se vracejí k jedinému&ldquo;, se obvykle vyučuje v kontextu jedné konkrétní  kultivační cesty. Taoistická škola tvrdí, že existuje tři tisíce šest set způsobů  kultivace, z nichž všechny mohou vést k Tau. Buddhistická škola říká, že  existuje osmdesát čtyři tisíc kultivačních cest, jejichž prostřednictvím lze  kultivovat buddhovství. Když se však někdo snaží sloučit několik odlišných náboženství  a praktikovat je současně, pak je to něco úplně jiného. Jak by lidé mohli znát  nebeské záležitosti? To, o co se pokoušejí, je naprostý nesmysl.</p>
<p>Ve staré Číně  existovala skupina známá jako &bdquo;Cesta jednoty&ldquo; (Yiguandao). Tato skupina, která  vznikla v pozdním období dynastie Qing, prosazovala sloučení pěti náboženství.  Byla to kacířská sekta a od chvíle, kdy se v dynastii Qing objevila, se ji lidé  snažili zničit. I císaři Velkého Qingu se ji snažili zničit. V počátcích období  republiky se ji Čínská národní strana (KMT) také pokusila zlikvidovat a houfně  popravovala její členy. Když se za revoluce dostala k moci komunistická strana,  rovněž členy této skupiny hromadně zabíjela. Proč se to stalo? Ve skutečnosti  se v běžné lidské společnosti neděje nic náhodně. Vývoj dějin pouze odpovídá  nebeským změnám. Takže cokoliv se v běžné lidské společnosti stane, není důsledkem  toho, že by někdo udělal něco jen tak nahodile. Jinak řečeno, nebyli to obyčejní  lidé, kteří ji chtěli odstranit, ale byla to vůle Nebes. Vyšší bytosti ji chtěly  zničit a nedovolily jí existovat. Ten nesmysl o &bdquo;sloučení pěti náboženství&ldquo; byl  vážným případem podkopávání Fa. Byl to projev démonů mezi obyčejnými lidmi.</p>
<p>Ani Ctihodný  nebešťan Prvotního počátku, ani Buddha Šákjamuni se neodvážili navrhnout sloučení  či sjednocení buddhistických a taoistických věcí, to by nebylo dovoleno!  Dokonce i v samotném buddhismu se učí, že nelze mísit dvě denominace. Ti, kteří  praktikují Čistou zemi, nemohou praktikovat například zen-buddhismus; nelze smíchat  obě [kultivační cesty] dohromady. A ti, kteří se kultivují v zen-buddhismu,  nemohou praktikovat Tiantai či Huayan. Když se kultivujete, nemůžete do své  disciplíny přimíchávat jiné věci. Proč tomu tak je? Je to proto, že vývoj  kultivační energie je nesmírně složitý. Máte jen jedno tělo, jste jako druh  surového materiálu, který se vloží do stroje, a v tomto stroji se vyvine vaše  kultivační energie. Vše pro vás musí být pečlivě uspořádáno – ať už se jedná o  metodu použitou k vašemu spasení, o každý krok, který je třeba učinit, formu, v  níž se vyvíjí všechny druhy kultivační energie, a tak dále. Jak by to dopadlo,  kdybyste v půli tohoto procesu přešli do jiného stroje? Mohli byste se stále ještě  kultivovat? Řekněte, co by se s vámi stalo. Byli byste v příšerném nepořádku a  stala by se z vás hromada šrotu.</p>
<p>Mnoho lidí  nedosáhlo pokroku ve své praxi právě proto, že se takto nezodpovědně  kultivovali. Skutečný význam slov Buddhy Šákjamuniho &bdquo;žádná druhá kultivační  cesta&ldquo; (<em>bu er famen</em>) je ten, že do kultivace nelze nic přimíchávat. Později  bylo rčení &bdquo;žádná druhá kultivační cesta&ldquo; špatně pochopeno a rozumělo se tím něco  jiného. Míchání praxí je však přísně zakázáno. Cesta jednoty hlásala &bdquo;sloučení  pěti náboženství&ldquo; – něco, co nebeské zákony nedovolují. Přesto se nyní tato  skupina opět objevila na Tchaj-wanu. V období konce Zákona nikdo nezasáhne,  protože se v této době o lidské záležitosti nikdo nestará. Lidé jsou čím dál zkaženější,  a tak to všechny [božské bytosti] vzdaly a dále se o lidi nestarají a ani je  nezachraňují. Mnozí, kteří věří v Buddhu nebo ho uctívají, nemají zájem o důkladnou  kultivaci, ale chtějí zbohatnout či odehnat neštěstí. Až tak daleko to zašlo.</p>
<p>Lidé si však  stále myslí, že to, co učí Cesta jednoty, dává smysl. Myšlenky kultivujících, včetně  lidí s náboženskou vírou, jsou ve skutečnosti zcela zásadní. Některé kultivační  cesty zcela závisejí na víře a nezahrnují žádné konkrétní metody, a tak když se  do vaší mysli přimíchají jiné věci, pokazí se to, co vy sami kultivujete – původně  [ve vaší praxi] přeci žádné fyzické pohyby nebyly. A navíc, démoni nyní  prostupují lidský svět a přinášejí lidstvu zkázu. Nemají snad všichni lidé v  mysli dobré myšlenky? Právě to chtějí démoni zničit; snaží se, aby lidé v  kultivaci selhali.</p>
<h2><strong><a id="9_0"></a>Zen-buddhismus je extrémní</strong></h2>
<p>Lidé se dělí  do dvou skupin: ti, kteří jdou do extrému, a ti, kteří se vydávají střední  cestou. Zen-buddhismus se od počátku řadí do kategorie extrému a není kultivačním  systémem. Kolem kultivace v zen-buddhismu se vždy vedly spory. Ačkoli se lidé  kultivovali dle metod zen-buddhismu, ve skutečnosti se o ně staral Buddha Šákjamuni,  a to proto, že měli záměr kultivovat buddhovství a usilovali o dobro.  Zen-buddhismus není sám o sobě systémem. Bódhidharma nemá vlastní nebeské království,  a proto nemůže lidem poskytnout spásu. Skutečností je, že sám Bódhidharma považoval  ve své době Buddhu Šákjamuniho za mistra zakladatele. I když je nazýván  patriarchou zenu, ve skutečnosti byl žákem Buddhy Šákjamuniho – žákem dvacáté  osmé generace, který Buddhu Šákjamuniho velmi ctil. Vycházel z teorií Buddhy Šákjamuniho  a své osvícení zaměřil na &bdquo;nicotu&ldquo;, čímž se od principů Šákjamuniho učení stále  ještě neodchýlil. Postupem času to však šlo se zen-buddhismem čím dál více z  kopce. Pozdější generace považovaly Bódhidharmův přístup za samostatnou kultivační  praxi a věřily, že je nejvyšší. Ale ona není nejvyšší. Ve skutečnosti  zen-buddhismus s každou další generací upadal a sám Bódhidharma řekl, že jeho učení  může přetrvat jen po šest generací.</p>
<p>Bódhidharma přikládal  poměrně velkou váhu &bdquo;nicotě&ldquo;, kterou vyučoval Buddha Šákjamuni, a Buddhy Šákjamuniho  si velmi vážil; byl znám jako jeho žák dvacáté osmé generace. Avšak lidé z následujících  generací se úplně propadli do extrému. Jakmile zašli do extrému, dostali se do  fáze úpadku, kdy považovali Bódhidharmu a Šákjamuniho za téměř rovnocenné. Lidé  začali Bódhidharmu uctívat a Bódhidharmovy teorie pokládali za jedinou  buddhistickou pravdu, a to se v podstatě rovnalo odbočení na scestí.</p>
<p>Jelikož se Bódhidharma  kultivoval na nízké úrovni, dosáhl pouze ovoce arhata – to znamená, že byl  pouze arhatem. Kolik toho mohl skutečně vědět? Úrovně tathágaty nakonec nedosáhl.  Rozdíl mezi jeho úrovní a úrovní Buddhy Šákjamuniho byl ohromný! A tak jsou  jeho věci nejblíže filozofii obyčejných lidí a obyčejní lidé jeho teorie nejsnáze  přijímají. Zejména ti, kteří považují náboženství za formu filozofie či formu  politiky, a ti, kteří zaujímají akademický přístup a studují buddhismus jako  filozofii či náboženské myšlení, bývají k jeho teoriím nejvstřícnější, protože  se to velmi podobá běžné filozofii.</p>
<p>Buddhové jsou  na každé úrovni, ať už jdeme jakkoli vysoko. [Avšak podle zen-buddhismu] se  kultivujete a kultivujete, a poté již údajně nic neexistuje. Ve své kultivaci  neuznávají ani lidské bytosti. Živé, viditelné bytosti jsou přímo před námi, a  přesto je neuznávají jako skutečné. Je to ještě horší než u těch obyčejných lidí  s chabým duchovním porozuměním, kteří říkají: &bdquo;Věřím tomu, co vidím, a pokud to  nevidím, tak v to nevěřím.&ldquo; Oni neuznávají ani to, co vidí. Proč potom žít? Proč  se obtěžovat otevírat oči? Zavři oči, není třeba, abys ležel, není třeba, abys  stál… nic neexistuje, že? Zašli do extrému. Bódhidharma řekl, že jeho Dharmu  lze předávat jen po šest generací. Je pošetilé, jak lidé dodnes úporně lpí na této  nauce, která v první řadě nebyla nikdy platná. Došli do slepé uličky. Neuznávají  sami sebe, neuznávají Buddhy a neuznávají ani Zemi? Když neuznávají ani svou  vlastní existenci, jaký má smysl mít jméno? A jaký má smysl jíst? Celý den můžete  být o hladu, není třeba sledovat čas ani vnímat zvuk…</p>
<p>Nakonec nezůstane  nic. Neznevažuje to Buddhu Šákjamuniho? Když Buddha Šákjamuni nic nevyučoval,  co tedy čtyřicet devět let dělal? Vědí, jaký je skutečný význam slova &bdquo;prázdnota&ldquo;  v učení Buddhy Šákjamuniho? Když Buddha Šákjamuni [řekl, že] nezanechal žádnou  Dharmu, mínil tím, že opravdově nevyučoval kultivační metodu či Fa vesmíru. To,  o čem mluvil, byly pouze věci na jeho kultivační úrovni, a to, co zanechal obyčejným  lidem, byl Fa tathágaty – zejména kultivační zkušenosti a poznatky. Dharmou, již  Šákjamuni skutečně předával, když byl na tomto světě, byla přikázání, a také  hovořil o některých porozuměních na různých úrovních, což je Fa na určité úrovni. Buddha Šákjamuni však  nechtěl, aby lidé uvázli na jeho úrovni, a proto řekl: &bdquo;V celém svém životě  jsem žádnou Dharmu neučil.&ldquo; Řekl to proto, že věděl, že Dharma, kterou vyučoval,  není nejvyšší. Tathágata je Buddhou, ale není na nejvyšší úrovni. Buddhův Fa je  bezmezný. Kultivující by neměl být omezen jeho Dharmou. Člověk s velkými vrozenými  vlastnostmi se může kultivovat ještě výše, kde ho budou očekávat hlubší porozumění  a odpovídající projevy Fa.</p>
<h2><strong><a id="10_0"></a>Úrovně v průběhu  kultivace</strong></h2>
<p>Někteří  kultivující budou v průběhu kultivace znát svoji kultivační úroveň, ale to  neznamená, že ji musejí znát všichni ti, kteří se kultivují. Většina kultivujících  ji pozná až poté, co dosáhne stavu osvícení, či po dosažení vysokých úrovní,  které přesahují Zákon trojitého světa. Ti, kteří jsou schopni úroveň poznat, ji  mohou rozeznat podle barvy kultivační energie vycházející z těla, dle sloupu  kultivační energie nebo ji mohou vidět na samotném lidském těle. Během  kultivace v Zákonu trojitého světa je kultivační energie, která se objeví jako  první, červená. A když se úroveň člověka zvýší, stane se oranžovou, poté žlutou,  zelenou atd., přičemž je celkem devět barev – červená, oranžová, žlutá, zelená,  modrá, indigová, fialová, barevná a bezbarvá. Jeden pohled postačí, abyste  zjistili, na které úrovni se nacházíte. Když dosáhnete průhledného těla a  budete pokračovat v kultivaci vzhůru, pak to bude kultivace nad Zákonem trojitého  světa. Získáte stav dosažení a vstoupíte do počáteční fáze kultivace arhatova  Fa. Provádění kultivace nad Zákonem trojitého světa znamená, že jste překonali  Tři říše a již nepodléháte reinkarnaci. Jestli zde kultivaci ukončíte, stanete  se arhatem. Pokud budete v kultivaci pokračovat dále, budete se kultivovat na  arhata s úrovní pravého ovoce a tato úroveň má také svá zabarvení. Ale tento  druh červené, oranžové, žluté, zelené, modré, indigové a fialové se liší od  barev v Zákonu trojitého světa. Barvy v kultivaci v Zákonu trojitého světa jsou  husté, podobné barvám obyčejných lidí. Na úrovni [arhata] jsou však průsvitné v  odstínech červené, oranžové, žluté, zelené, modré, indigové, fialové, barevné a  bezbarvé. S postupující kultivací jsou tam další skupiny devíti barev, přičemž  barvy jsou průsvitnější, jemnější a krásnější. A takto se to neustále opakuje.  Tudíž je možné rozpoznat, kde se člověk ve své kultivaci nachází.</p>
<p>Avšak lidé to  nemají dovoleno vidět a věci nejsou pro obyčejné lidi tak zřejmé, protože zde  existuje otázka osvícení (<em>wu</em>)! Kdyby se všechny věci kultivace lidského  těla ukázaly na povrchu, zbylo by ještě něco, k čemu by se dalo osvítit? Každý  by se kultivoval, každý by to dělal. Kdo by nechtěl? Všechno by bylo tak skutečné.  Dokonce i lidé s neodpustitelnými hříchy, jakkoliv nenapravitelní, by se přišli  učit. Neexistovala by žádná otázka osvícení. Avšak kultivace by byla v takovém  případě nemožná. Někteří lidé říkají: &bdquo;Nechám oči otevřené, a když to jasně  uvidím, budu se to učit.&ldquo; Ale tak to nejde. Pokud by takový člověk mohl vše vidět,  a viděl to skutečně jasně, byl by to konec jeho kultivačních vyhlídek. Nebylo  by mu dovoleno se kultivovat. Důvodem je, že se člověk musí vynořit z iluze  skrze osvícení, a teprve to se počítá za kultivaci. Kdyby člověk dosáhl úplného  osvícení a vše by viděl, nemohl by se kultivovat. Proč je tomu tak? Protože  kdyby se dále kultivoval, nepočítalo by se to, jelikož by viděl, že to vše je  skutečné. Viděl by příčinné souvislosti rozporů mezi lidmi a viděl by, že lidé,  kteří využívají druhé, jim dávají ctnost. Mohl by vidět celou skutečnost a samozřejmě  by se přišel kultivovat. Ale počítalo by se to za kultivaci? Bylo by to jako vzít  si něco, co je k mání. Lidská připoutání by tak nebyla odstraněna.</p>
<p>Člověk musí  dojít k vlastnímu porozumění, zatímco se uprostřed sváru zbavuje lidských připoutání.  Pokud by viděl vše naprosto jasně, nedalo by se to nazvat kultivací. Proč je  tedy pro Buddhu tak těžké si zvýšit svou úroveň? Protože nemá žádné  spory a vše vidí zcela jasně. Jak se pak může kultivovat? Kultivace je pro něj  obtížnější. A proto všichni chtějí přijít mezi obyčejné lidi a kultivovat se.  Je to právě kultivace uprostřed iluze, která umožňuje rychlý vzestup. Je však  možné, že někteří lidé v průběhu kultivace něco málo uvidí. Ale podrobnosti  samozřejmě nebudou odhaleny žádné lidské bytosti.</p>
<p>Člověk se musí  během procesu kultivace k věcem osvítit a musí se kultivovat uprostřed iluze.  Na Západě se hovoří o víře, víra je zdůrazňována od začátku až do konce a bez víry  je vše ostatní vyloučeno. Pouze když máte víru, bude vám umožněno vnímat božské  záležitosti. Když někteří lidé činili pokání před podobiznou Ježíše, v duchu cítili,  že jim Ježíš naslouchá a že na jejich otázky někdo odpovídá. Takové jsou  kultivační metody na Západě. Náboženská víra je druhem kultivace. Když se Ježíš  chystal přijmout své následovníky do svého nebeského království, pokud tělo člověka  postrádalo kultivační energii či [nemělo] energii, nemohl ten člověk do nebe  vstoupit. A navíc, špatné myšlenky vytvořené mezi obyčejnými lidmi a karma na  jeho těle by vedly k tomu, že by byl omezen vlastnostmi vesmíru vysokých úrovní.  [A pokud by tam vstoupil člověk], který byl velmi špatný, jeho tělo i duše by  se rozpadly a nic by nezůstalo. To by bylo strašné. Bez kultivační energie to  tedy nepůjde. Tato kultivační energie je pro člověka vyvíjena v jiné dimenzi s  tím, jak roste jeho víra, jak se kaje a jak se neustále snaží zlepšovat a být  dobrým člověkem. Ačkoliv se u něj rozvíjí kultivační energie, není mu to řečeno,  protože [na Západě] se vyučuje pouze o tom, jak být dobrým člověkem, ale o  kultivační energii se nemluví. Totéž platí pro buddhistické mnichy. Ani oni  neprovádějí cvičení, tak jakpak by mohli mít kultivační energii? Přestože jim  není sděleno, že kultivační energii mají, jejich kultivační energie se také  rozvíjí.</p>
<h2><strong><a id="11_0"></a>Buddha a  Tao</strong></h2>
<p>Taoistická škola  praktikuje kultivaci v osamění, a proto by taoistické náboženství nemělo  existovat. Ve skutečnosti je taoistické náboženství výsledkem reforem, které  proběhly v nedávné době. V žádném prehistorickém období neexistovalo nic takového,  jako je taoistické náboženství. Důvodem je, že taoistická škola nemluví o spáse  všech vnímajících bytostí, ale učí kultivaci v osamění a hovoří o klidu.  Kultivuje tedy osvícení se k Pravdivosti. Z Pravdivosti, Soucitu a Snášenlivosti  se zaměřuje ve své kultivaci na osvícení se k tomu, co je Pravdivé. Kultivací  Pravdivosti pěstuje původní povahu člověka a usiluje o návrat k tomu, co je  prvotní a opravdové. Tao zdůrazňuje, že se má kultivace provádět v klidu, tudíž  [taoistická škola] vůbec nemá přání široce zachraňovat vnímající bytosti. Když  taoista dokončí svou kultivaci, stane se toulavým božstvem či putujícím  nesmrtelným. Na nebesích jsou také hory a voda, stejně jako zde, a on na jedné  takové hoře na nebesích zůstane. Taoistické náboženství se ve skutečnosti zrodilo  z připoutání obyčejných lidských bytostí. Lidé se rádi sdružují a vytvářejí určitý  druh mocenské základny, protože touží po uznání a osobním prospěchu. Tudíž  takové věci lehce vznikají.</p>
<p>Taoistické náboženství  ve skutečnosti neexistuje. Taoista učí svého žáka kultivovat se o samotě. Ačkoliv  taoistické náboženství vzniklo a má mnoho učedníků, ne všichni obdrží pravé učení.  Pokud mistr najde dobrého učedníka, předá mu opravdové věci. A pokud dobré učedníky  nemá, bude svobodný a bezstarostný, a bude dělat cokoliv, co bude chtít. Dosáhl  Taa, a tak získal opravdovou svobodu.</p>
<p>Buddha je  Buddha a Tao je Tao. Míchat učení jejich dvou škol dohromady je zcela vyloučeno.  Avšak věci, které praktikujeme my, jsou skutečně ohromné. Naše praxe je založena  na samotném vesmíru a je v ní zahrnuto vše. Náš základ spočívá v buddhistické škole  a to, co máme, ať už se jedná o naše hlavní zásady či naše charakteristiky, je  buddhistické. Tento Fa však překračuje buddhistický i taoistický rámec. Na různých úrovních jsou různá  pochopení a různé úrovně mají rozličné projevy. Ti, kteří jsou v Ráji Falunu,  mají své znalosti, zatímco nad Rájem Falunu existují vyšší znalosti, a když se  jde ještě výše, jsou tam ještě vyšší formy poznání. </p>
<p>Kromě toho je  tu další téma, a sice téma prvotních božstev. Nemá však smysl o tom s dnešními  kultivujícími hovořit, jelikož je to pro ně nepochopitelné a je to mimo jejich  dosah. Proto mluvím pouze o dvou školách, buddhistické a taoistické. Mluvit na  příliš vysoké úrovni nelze, protože lidé takové věci nemohou přijmout. Není jim  dovoleno je znát.</p>
<h2><strong><a id="12_0"></a>Při záchraně  lidí a výuce Fa nelze nic předvádět</strong></h2>
<p>Vyučování Fa  obyčejným lidem, kteří se kultivují jako mniši – zvláště mnichům, kteří nejsou  osvícení – je zbytečné, neboť nic nevědí. Mniši, již se osvítili, už ve světském  světě nejsou, protože odešli hluboko do hor a lesů. Oni všichni o mně vědí. To  jen obyčejní lidé o mně nevědí. Ale mnozí kultivující na vysokých úrovních o mně  vědí. Někdy se tiše přiblíží, podívají se a pak odejdou. Byli i tací, kteří přišli  a řekli pár slov. I když se v horách a lesích kultivují po několik stovek a tisíců  let, jejich kultivační úroveň není příliš vysoká. Je to proto, že cesta, po níž  kráčí, je velmi obtížná a není to Velká cesta kultivace. Oni se kultivují na  malých cestách, a tak nedosáhli pravého ovoce, přestože se kultivovali po dlouhé  časové období. Nevstupují však do světského světa, takže jejich nadpřirozené  schopnosti nejsou uzamčeny a oni jsou schopni plně projevit své božské síly.  Ti, kteří se kultivují ve světském světě, mají často mnoho svých velkých  schopností uzamčených. Kdyby tomu tak nebylo, pouhou myšlenkou by mohli přemístit  budovu na jiné místo, a to je nepřípustné. Narušování lidských záležitostí je  naprosto zakázáno. Lidé by si mysleli, že úroveň takového člověka je vysoká.  Obyčejní lidé si myslí, že kdokoliv, kdo je schopen předvádět své schopnosti,  je na vysoké úrovni. To, co mistři <em>qigongu </em>předvádějí při veřejných  vystoupeních, jsou jen menší schopnosti a dovednosti, věci tak ubohé, že je to  k politování. Tyto věci nejsou ve skutečnosti ničím. Přesto si obyčejní lidé  myslí, že jsou to věci vysokých úrovní.</p>
<p>Při vyučování  Fa nic nepředvádím, protože jsem účel svého vystupování na veřejnosti již zcela  jasně vysvětlil. Když se během vyučování Fa něco předvádí, pak je to odevzdávání  špatné cesty. Když se to dělá takovým způsobem, lidé se přijdou učit vaše  techniky, nikoli Fa. Buddha Šákjamuni se ve své době takovému přístupu také vyhýbal.  Léčení je v pořádku, protože [věci za tím] nelze vidět. Zřejmé je pouze to, že  se člověk cítí lépe. Jak k uzdravení došlo? Je jen na vás, zda tomu uvěříte,  nebo ne. Pacient se cítí lépe, ale jste o tom přesvědčeni? Přihlížející to nemůže  poznat. Protože se však stále ještě jedná o schopnost osvícení, je tedy léčení  v pořádku. Ježíš i Buddha Šákjamuni dělali ve své době to samé. Lao-c&rsquo; byl výjimkou.  Lao-c&rsquo; věděl, že lidský svět je příliš nebezpečný. Ve spěchu sepsal spis o pěti  tisících slovech [známý jako <em>Daodejing</em>] a vydal se průsmykem na západ.</p>
<p>Lidský svět je  nesmírně složitý. Při pohledu na člověka zde na Zemi nelze říci, ze které  dimenze pochází. Božstva v té dimenzi se o něj však stále chtějí postarat. Záleží  tedy na tom, zda se k tomu člověk osvítí, nebo ne. Pokud se k tomu osvítí, bude  se moci vrátit [tam, odkud pochází]. Ale [ono božstvo] také ví, že ten člověk  již není dobrý, takže pro něj už nemůže nic udělat. Není však ochotno se ho vzdát.  V době, kdy Ježíš vyšel zachraňovat lidi, si [tato božstva] myslela, že se vměšuje  do jejich záležitostí. &bdquo;Tento člověk je můj a měl by být spasen do mého místa.  Jak to, že zasahuješ do našich zdejších záležitostí?&ldquo; Božstva to nemohla vydržet,  a právě kvůli takovému smýšlení [jednala tak, jak jednala]. Když se nad tím  zamyslíte, není to správné. Ježíše nezajímalo, kdo ke komu patří. On přišel kvůli  záchraně lidí. Viděl, že všechny bytosti trpí, a tak je chtěl spasit a nechat je vzestoupit. Tudíž Ježíš  ovlivnil mnoho božstev z rozličných dimenzí. Nakonec se jejich neshody vyostřily  do tak velké míry, že se všechny odrazily v běžné lidské společnosti, stejně  jako se projevují rozpory obyčejných lidí, a celá jejich tíha dopadla na Ježíše.  Ježíš se z toho nemohl vymanit, přičemž jedinou možností byla smrt. Byl tedy ukřižován,  a tím se nepřátelství, které mezi nimi existovalo, rozplynulo. Když bylo Ježíšovo  obyčejné lidské tělo pryč, nemohla už proti němu existovat žádná zášť, a tím  skončily jeho nesčetné problémy. Proto se říká, že Ježíš trpěl za všechny  bytosti. To je ta myšlenka.</p>
<p>Buddha Šákjamuni  také prožíval velké těžkosti při šíření své Dharmy. Neustále bojoval se sedmi náboženstvími,  která tehdy v Indii existovala. V té době byl velmi mocný raný bráhmanismus.  Nakonec i Buddha Šákjamuni odešel, aniž by dosáhl skutečného cíle, který si předsevzal.</p>
<p>Lao-c&rsquo; odešel  poté, co napsal svůj spis o pěti tisících slovech, a zanechal věci budoucím  generacím, aby je vykonaly. Tak se to mělo stát a byla to vůle Nebes. Důvodem  bylo, že z taoistické školy se nemělo stát náboženství; vznik taoistického náboženství  byla chyba. Protože taoisté učí kultivaci o samotě, kultivaci Pravdivosti a  kultivaci klidu, věci se předávají jednomu vybranému učedníkovi. Je tomu tak  proto, že taoista si svého žáka vybírá a učí jen toho, kdo je dobrý. Nemůže nabízet  spásu všem vnímajícím bytostem a ani to přání nemá. On kultivuje Pravdivost. I  když v taoistickém chrámu můžete vidět skupinu žáků, pouze jeden byl vybrán, a  tomu pak bude předáno učení. Ti ostatní jsou tam jen pro formu. V taoistické škole  by tedy nemělo existovat náboženství. V minulosti probíhala kultivace vždy o  samotě a v horách.</p>
<p>Konfucius vyučoval  zásady, jak se má člověk chovat, avšak o kultivaci neučil. Přesto jeho učení přineslo  čínským lidem užitek. Vyváženost a obyčejnost (<em>zhongyong</em>) může člověka učinit  nepřemožitelným. Je to proto, že když věci dosáhnou extrému, naberou opačný směr,  a tak když něco či někdo dosáhne vrcholu, může pak zase klesnout zpět. To je  smysl hledání &bdquo;středu&ldquo;; vždy se držet ve středním pásmu. Když člověk neusiluje  o to, aby byl nejvýše, a stačí mu, že má více než ti pod ním, pak nikdy  nepadne. Pokud se něco dělá příliš absolutně, půjde to opačným směrem. Tak je  tomu u obyčejných lidí.</p>
<p>Hluboko v horách  a lesích je mnoho kultivujících, kteří viděli minulé i budoucí události, ale  nikdo z nich se do těchto událostí nezapojil a ani si to nepřál. Jejich odstup  pramení z vědomí, že tyto události jsou výsledkem nebeských změn. [Vědí], že to  tak má být.</p>
<p>Kdo se vzepře  vůli Nebes, bude čelit následkům, a proto se toho lidé neodvažují. Všichni pějí  chválu na Yue Feie, ale proč nedokázal Yue Fei zachránit dynastii Jižní Song?  Cožpak nebyl rod Yue natolik mocný? Důvodem je, že taková byla vůle Nebes. Yue  Fei se snažil zachovat dynastii Song, ale jednoduše nemohl uspět, protože ve  skutečnosti šel proti vůli Nebes. Dynastie Song byla určena k zániku, ale on by  ji zaniknout nenechal, a tak jednal proti vůli Nebes. Pouze objasňuji ten bod.  Jak se říká: &bdquo;Člověk míní, Pánbůh mění.&ldquo; Netvrdím, že byl Yue Fei špatný. Jen  vysvětluji ten princip.</p>
<p>To, co člověk  ze svého lidského hlediska považuje za správné, nemusí být nutně správné. Ať se  jedná o prvního císaře dynastie Qin, o císaře Wu z dynastie Han, ať jde o jakéhokoliv  císaře, bez ohledu na to, co vykonal, pozdější generace budou tohoto vládce  soudit. Obyčejní lidé vidí věci ze své vlastní perspektivy, optikou svých  vlastních představ. To, co považují za dobré nebo špatné, nemusí být nutně dobré  či špatné. Také měřítka, dle kterých člověk určuje, zda je něco dobré či špatné,  se točí kolem něj samotného: &bdquo;Když se ke mně chová dobře, pak řeknu, že je dobrý.  Pokud to, co dělá, je pro mě přínosné, pak řeknu, že je dobrý.&ldquo; Takže ten člověk,  kterého schvaluje, není nutně opravdu dobrý. Jediným měřítkem, podle něhož lze  soudit, co je dobré a co špatné, je zvláštní vlastnost vesmíru, Fa. Ten se  nikdy nezmění, je pravdou vesmíru a je jediným měřítkem, které určuje, co je dobré a co špatné. První císař  dynastie Qin zabil při sjednocování Číny mnoho lidí. Zabil panovníky mnoha států  a všichni jej proklínali. Panovníci i národy rozličných zemí se dostali pod  jeho nadvládu, a všichni jej proto nenáviděli a zlořečili mu. Co je dobré a co špatné,  tak všichni posuzovali na základě své vlastní perspektivy. Sjednocení Číny,  které uskutečnil, bylo nevyhnutelné. Byl to výsledek nebeských změn. Kdyby  nejednal v souladu s vůli Nebes, neuspěl by a sjednocení by se nezdařilo. Lidské  záležitosti jsou tedy právě jen takové. My kultivující je nikdy nekomentujeme.  Kultivující se nebude zajímat o politiku, jinak by byl spíše politikem než  kultivujícím.</p>
<p>Když lidstvo v  čase dosáhne určitého momentu, jeho karma je velmi velká a vykoupení již není  možné. Takto obrovskou karmu lidé nikdy nemohou splatit. V průběhu mnoha životů  si nashromáždili tak velkou karmu, že ji splatit nelze, a proto budou tito lidé  vyhlazeni. Co &bdquo;vyhlazení&ldquo; znamená? Dojde k malým katastrofám, které zničí lidské  bytosti. Nejvhodnějším prostředkem je válka, a proto jsou dějiny takové, jaké  jsou. <br>
  Po boku každého  císaře, který založil novou éru, se převtělily určité válečnické bytosti, které  jej chránily a pomáhaly mu válčit. Právě k tomu byly tyto válečnické bytosti určeny.  Jejich úsilí jim tedy nepřineslo žádné zásluhy, ale ani nevytvořilo karmu.  Pouze plnily svůj úkol. Kolik lidí, a to i v průběhu dlouhých věků, tím nebylo  zmateno?</p>
<h2><strong><a id="13_0"></a>Buddha nabízí  lidem spásu, ne požehnání a ochranu</strong></h2>
<p>Buddhistická škola  ani v nejmenším nevyučuje o tom, jak zbohatnout. Nemoc je způsobena karmou, a  proto ani lidem neříká, jak se zbavit nemoci či jak být v dobré fyzické  kondici. Když Šákjamuni ve svém učení hovořil o &bdquo;široké spáse vnímajících  bytostí&ldquo;, měl na mysli osvobození lidí od útrap běžné existence a jejich spásu  na druhý břeh, do <em>nirvány. </em>Toto Buddha Šákjamuni vyučoval. Bylo to o  tom, nechat vás vzestoupit do nebeského království. Tentýž smysl mělo i to, co  učil Ježíš. Ani jeden nebyl výše než druhý. To jen současní lidé to nechápou a říkají,  že Buddha může lidem požehnat a může je ochránit, uzdravit je z nemocí a  zajistit jim bohatství a že velké osvícené bytosti jsou nekonečně mocné a mohou  lidi spasit. Obyčejní lidé si pletou Buddhovu nabídku spásy s ochranou, a tak  prosí Buddhu o požehnání a ochranu, o bohatství, prosí Buddhu, aby je uzdravil,  a tak dále. Buddhové se ve skutečnosti o takové záležitosti vůbec nestarají. Je  to zvrácená představa, která vychází ze zkaženého myšlení současných lidí, a je  to zvrhlé. Buddhistické <em>sútry </em>původně nic takového neobsahovaly. Proto o  této záležitosti často hovořím a říkám, že i když pálíte kadidlo a uctíváte  Buddhu, abyste získali jmění, Buddhovi je úplně jedno, jestli zbohatnete nebo  ne.</p>
<p>Chcete tedy  uctívat Buddhu, ale Buddha se nezajímá o to, zda dosáhnete bohatství. Namísto  toho vás žádá, abyste se té chamtivosti zbavili. Máte-li v životě opravdu finanční  potíže, pak vám možná poskytne materiální prostředky, ale pouze tak, aby zajistil  vaše osobní bezpečí. Nenechá vás získat jmění, pokud nemáte zbohatnout. A nemoc  je v očích Buddhy důsledkem karmy, kterou člověk dluží z předchozích životů.  Když někteří lidé padnou před sochou Buddhy na zem s přáním zbohatnout, skutečně  následně zbohatnou. Ale kdo jim ve skutečnosti to bohatství dal? Na té soše žádný  Buddha není. Byl to falešný Buddha, který vznikl uctíváním. Nebo to mohla být  liška, která se tam přichytila, či had, lasička atd. Pomohlo vám to vydělat jmění,  protože to ve výsledku uctíváte a žádáte to o bohatství. Ale pokud vám to má  pomoci vydělat jmění, jsou s tím spojeny určité podmínky. V tomto vesmíru platí  princip: &bdquo;Bez ztráty není zisk&ldquo;. Využívá mezery v tomto principu, jelikož touží  po lidském těle. Ten člověk se v touze vydělat jmění klaní až k zemi, [a ono říká]:  &bdquo;Jen do toho!&ldquo; Pokud věci, které člověk nese, nejsou dobré, nebude si jej všímat a člověk žádné jmění nezíská; jeho uctívání zůstane  bez odezvy. Když ale zjistí, že vaše tělo nese dobré věci, nechá vás zbohatnout,  protože později vám může ty dobré věci vzít. Když budete chtít peníze, samozřejmě  vám je dá. Ale ten člověk si toho sám není vědom a to, co ztratí, může být nenávratně  pryč. Člověk žije více než jeden život, a jeho příští život může být ještě bídnější.</p>
<h2><strong><a id="14_0"></a>Úpadek  lidstva a nebezpečné názory</strong></h2>
<p>Když ve starověké  Číně někdo hovořil o kultivování Taa, lidé řekli, že tento člověk má opravdu &bdquo;ctnostný  základ&ldquo;. Pokud byste mluvili o Buddzích, Taoistických božstvech či Bozích, lidé  by řekli, že jste skutečně dobří. Kdybyste však hovořili o kultivaci buddhovství  či Taa v dnešní době, lidé se vám budou smát. Morální hodnoty lidstva prošly  ohromnými změnami. Kloužou dolů nesmírným tempem, je to velmi rychlé. Spolu s úpadkem  svých hodnot lidé začali věřit, že dávní lidé byli nevědomí a pověrčiví. Myšlení  člověka se dramaticky změnilo a je to hrozivé. Uvažte, že Buddha Šákjamuni  kdysi řekl: &bdquo;Změny ve společnosti, které nastanou v období konce Zákona, budou  opravdu děsivé.&ldquo; Například v dnešní společnosti nemají lidé v srdci žádný zákon,  který by je omezoval. Zvláště to platí v Číně. Platí to i v jiných zemích, nicméně  forma projevu je tam jiná. V pevninské Číně zničila kulturní revoluce takzvané &bdquo;staré  myšlení a názory&ldquo;, jež lidé měli, a zakázala lidem věřit v Konfuciovo učení.  Lidem nezůstaly žádné morální zábrany a morální standardy a nebyla jim dovolena  ani náboženská víra. Přestali věřit, že konání špatných skutků vede ke karmické  odplatě.</p>
<p>Když už lidé  nemají v srdcích vnitřní zákon, který by je omezoval, neodváží se udělat téměř  cokoliv? To je nejzávažnější problém, kterému lidstvo v současnosti čelí. Někteří  cizinci se neodvažují v Číně podnikat zejména kvůli tomu, jak rychle jsou někteří  mladí Číňané schopni někoho pobodat či zabít. Je to příšerné. Čína je teď horší  než jiné země. Zvláště když se do pevninské Číny rozšiřují zahraniční filmy  nebo televizní pořady, které zobrazují války gangů, diváci se mylně domnívají, že  v Hongkongu a dalších zemích opravdu panuje takový zmatek. Ve skutečnosti tomu  tak není. Je to pouze filmová dramatizace, která má přilákat diváky toužící po  vzrušení. Skutečnost je taková, že lidé žijící v jiných zemích mají mnohem lepší  charakter a jsou civilizovanější než lidé v Číně. Přesto čínská mládež tyto věci  napodobuje. Jelikož Čína byla po nějakou dobu izolována, když lidé přijdou s těmito  věcmi do styku, mylně se domnívají, že takto to v zahraničí chodí.</p>
<p>Gangsterští  podnikatelé zobrazení v televizním seriálu <em>The Bund </em>jsou v Číně horlivě  napodobováni. Ale to je jen zpodobnění staré Šanghaje 30. let 20. století, a to  ještě s uměleckou nadsázkou. Skutečný život takový nebyl. Hongkongské  gangsterské filmy a televizní programy mají na myšlení lidí v pevninské Číně  hrozivý vliv. Morální hodnoty lidstva se změnily, a i v Číně se teď objevila  homosexualita, užívání drog, obchodování s drogami, organizovaný zločin, sexuální  nevázanost a prostituce. Vymklo se to kontrole! Jedno přísloví praví: &bdquo;Když  chudý venkovský balík zbohatne, měj se na pozoru.&ldquo; On nemá žádné zábrany a  dovolí si udělat cokoliv. Není děsivé, že lidstvo dospělo až do tohoto bodu? Co  se stane s lidstvem, když věci zajdou ještě dále? Pojmy dobra a zla jsou nyní v  myslích lidí převráceny. Lidé dnes obdivují ty, kteří jsou bezohlední, kteří  jsou všehoschopní, a kteří zabíjejí a mrzačí. Toto lidé uctívají.</p>
<p>Morálka  lidstva drasticky upadá a děje se to po celém světě. Názory lidí se dramaticky  změnily. To, co je krásné, není dnes tak oblíbeno jako to, co je ošklivé; to co  je dobré, je méně vítáno než to, co je zlé; to, co je čisté a upravené, je méně  přitažlivé než to, co je zanedbané. Vezměme si konkrétní příklad. V minulosti  musel být hudebník či zpěvák vyškolen. Musel ovládat vokální techniky a musel rozumět i hudební teorii. Avšak  dnes, na pódiu stojí nějaký ošklivý člověk s dlouhými rozcuchanými vlasy…. &bdquo;Aaah!&ldquo;,  křičí z plných plic. Televize jej trochu vychválí a on se stane hvězdou. Ale  jeho hlas je příšerný. V důsledku úpadku lidských hodnot začali lidé považovat  odpudivé věci za krásné a fanaticky se za nimi ženou. Totéž platí pro výtvarné  umění. Namočí kočce ocas do inkoustu a nechají ji pobíhat, a i tomu říkají umělecké  dílo. A věci abstraktní školy a impresionismu – co to je? Dříve platilo, že čím  krásnější a oku lahodící obraz byl, tím více se lidem líbil. Tak co byste řekli,  že ty věci jsou?! Je to výsledek snahy &bdquo;umělců&ldquo; osvobodit lidskou přirozenost.  Lidská přirozenost se při absenci morálních standardů rovná jednomu obrovskému  projevu démonické povahy. Jak by mohly vznikat krásné věci, když jsou lidé v  takovém stavu? Všechny lidské názory se teď pokřivují.</p>
<p>O co těmto umělcům  vlastně jde? Hovoří o osvobození lidské přirozenosti – být bez zábran a omezení,  a o tom, že si člověk může dělat, co se mu zlíbí. Buddhismus učí, že bez morálních  standardů, bez morálních omezení v lidských srdcích, budou mít věci pocházející  od lidí démonickou povahu. Jen se podívejte na dnešní umělecká díla! Obyčejní  lidé vůbec netuší, co se za nimi skrývá. Ve skutečnosti jsou všechny ty věci  obrovským projevem démonické povahy.</p>
<p>Vezměte si například  hračky prodávané v obchodech. Dříve si lidé kupovali hezké panenky. Dnes však  platí, že čím je věc ošklivější, tím rychleji se prodá. Lebky, démoni, a  dokonce i věci, které připomínají výkaly, se prodávají jako hračky – čím hrůzostrašnější,  tím rychleji se prodají! Nesvědčí to o tom, že se názory lidí mění, a že se mění  k horšímu? <br>
  Když hovořím o  tom, co se stalo s lidskou společností, lidé to okamžitě pochopí, což ukazuje, že  se původní povaha člověka nezměnila. Lidstvo však sklouzlo do strašlivě nebezpečného  bodu. Když jsem přednášel na Západě a hovořil jsem o homosexualitě, řekl jsem: &bdquo;Tyto  zhýralé sexuální praktiky na Západě se staly téměř tak zlými jako incest.&ldquo; Někdo  pak uvedl, že &bdquo;homosexualita je státem právně chráněna&ldquo;. Dobré a zlé nelze  posuzovat podle nějakého individuálního či kolektivního souhlasu. Lidé posuzují  dobré a zlé na základě svých vlastních názorů. Uvažují: &bdquo;Myslím, že je dobrý…&ldquo;  nebo &bdquo;Ke mně se chová dobře, takže bych řekl, že je dobrý.&ldquo; Nebo si vytvoří  pevný názor, a když je podle toho názoru někdo dobrý, pak řeknou, že ten člověk  je dobrý. Totéž platí pro skupiny. Když je něco v zájmu skupiny nebo je to  prospěšné pro dosažení nějakého cíle, skupina řekne, že je to dobré, a souhlasí  s tím. Avšak nemusí to být nutně opravdu dobré. Pravda vesmíru, Buddhův Fa, je  jediným, neměnným měřítkem, které poměřuje lidské bytosti a vše, co existuje;  je jediným měřítkem, které určuje, co je dobré a co je špatné. [Studentům na Západě]  jsem řekl: &bdquo;Abych byl zcela upřímný, vaše vláda to možná schvaluje, ale váš Pán  ne!&ldquo; Pokaždé, když lidstvo dospěje až sem, je skutečně ve vážném nebezpečí a  vymklo se kontrole. Když se dnes stalo takovým, a bude-li stále klesat, řekněte,  jak to bude dál?! Buddha Šákjamuni pravil, že mnoho démonů se během období  konce Zákona převtělí jako lidské bytosti a stanou se mnichy z klášterů, kteří  poškozují Fa. Zejména na Tchaj-wanu dnes žije mnoho uznávaných buddhistických  mnichů a laiků, kteří jsou ve skutečnosti démony. Vychvalují se jako zakladatelé  náboženství, ale neuvědomují si, že jsou démoni. Předtím, než sem přišli, naplánovali  si celý svůj život, reinkarnovali se, a svůj život žijí ve shodě se škodou,  kterou zosnovali. Lidský svět je děsivý. V Indii je mnoho známých, údajných &bdquo;mistrů&ldquo;,  kteří jsou posedlí obřími krajtami. Mezi mistry <em>qigongu </em>v Číně je poměrně  velký počet posedlý liškami, lasičkami a také hady. Období konce Zákona je  obdobím zmatku. Vůdce Óm Šinrikjó v Japonsku je vtělením démona z pekla, který  přišel do lidského světa, aby zde vyvolal chaos. Lidé jsou přímo uprostřed toho  všeho, a protože jsou zde, v lidském světě, nemají čas o takových věcech přemýšlet.  Cítí, že se světem není něco v pořádku, ale netuší, jak moc je to zlé. Když se  jim to řekne, jsou z toho všichni zděšeni. </p>
<p>Tento Fa jsem se tedy nerozhodl šířit z nějakého unáhleného  popudu. A cestou jsem se setkal s různými druhy zasahování. Když vyučujete něco  spravedlivého, někdo jiný bude kázat něco zlovolného, a někteří budou předstírat,  že jsou ctnostní, a dokonce budou nabádat lidi, aby konali dobro. Jejich záměrem  však není podporovat dobro a jejich úmysly nesnesou denního světla. <em>Qigong </em>byl  z počátku dobrý, ale teď nabral temný směr. Na světě už zbývá jen málo toho, co  je čisté.</p>
<h2><strong><a id="15_0"></a>Lidstvo během  období &bdquo;konečného zpustošení&ldquo;</strong></h2>
<p>Mnohá pravověrná  náboženství celého světa již nemohou lidi spasit. Je to způsobeno tím, že písma  řady těchto původních, opravdových náboženství byla pozdějšími generacemi pozměněna,  jejich nauky byly pozdějšími pokoleními nesprávně vyloženy, a dnes jsou považovány  za studijní obor. Například buddhismus se studuje, jako by to byla filozofie, a  všechny jeho aspekty, které nelze vysvětlit pomocí současné vědy, se považují  za představivost dávných lidí či zaostalé mýty a legendy. Mniši a kněží pouze čtou  texty, ale do kultivace se nepouštějí. Chrámy a kláštery se staly malými společenstvími,  v nichž panují vzájemné šarvátky a intriky. Někteří mniši dokonce využívají žalostného  stavu buddhismu a vydělávají na něm peníze. Mají tolik připoutání, že nejsou  ani tak dobří jako obyčejní lidé. Stěží mohou zachránit sami sebe, natož aby  zachránili ostatní! A pak jsou tu někteří slavní buddhističtí mniši a taoističtí  duchovní, kteří svádějí lidi na scestí tím, že svévolně píší knihy vykládající  buddhistické <em>sútry </em>a svatá písma, přičemž vycházejí ze svých vlastních  pojetí a nepatrných znalostí <em>súter</em>. Slova vyslovená velkými osvícenými  bytostmi mají hluboký vnitřní význam, a jak se úroveň kultivujícího neustále  pozvedá, mohou mu na všech úrovních a ve všech sférách poskytnout vedení  Buddhova Fa. Jakékoliv jednání, které mění původní slova velkých osvícených  bytostí, je podkopáváním Fa.</p>
<p>Tyto výklady,  které údajně pomáhají lidem porozumět <em>sútrám </em>a svatým písmům, se zásadně  odchylují od skutečného vnitřního významu Buddhových slov. Jsou to dvě zcela odlišné  věci. Ten nepatrný kousek, který tito autoři pochopili, je pouze jejich vlastní  porozumění, které není o mnoho vyšší než pochopení obyčejných lidí. Nevědí nic  o vnitřních významech na ještě vyšších úrovních, jelikož se do takových výšin  nevykultivovali. Když nedosáhli úrovně tathágaty, jak by mohli porozumět pravému  významu tathágatových slov na vyšších úrovních? Jejich spisy slouží pouze k  podkopávání Fa a nemohou lidi spasit. Knihy, které byly sepsány v touze po slávě  a zisku, zavádějí lidi kultivující buddhovství do autorova myšlenkového rámce.  A někteří dokonce prosazují, aby se náboženství přizpůsobilo požadavkům dnešní  společnosti, a chtějí podstatu náboženství změnit. Buddhův Fa je nebeský  princip, který je neměnný a nezničitelný jako diamant. Když se lidé snaží přizpůsobit  Buddhův Fa lidským bytostem, jejichž morálka je zkažená, místo aby se člověk  povznesl následováním Buddhova Fa, pak si lze představit, jak obrovské hříchy a  karmu to vytváří. Zejména ti, kteří napsali knihy, v nichž svévolně vykládají  buddhistické <em>sútry</em>, vážně zasáhli do opravdového Fa a ve skutečnosti  byli již dávno odsouzeni do pekla.</p>
<p>Život za životem  se lidé dopouštěli mnohých špatností a nashromáždili si obrovské množství  karmy, a to je důvod, proč postrádají spravedlivou víru. Někteří lidé se v předchozím  životě kultivovali, ale nekultivovali se dobře, nedokázali se zbavit různých připoutání  a v kultivaci neuspěli. Nahromadili si však trochu požehnání. Když se pak převtělí  jako lidské bytosti, mají obvykle &bdquo;nadpřirozené&ldquo; schopnosti a svým vnitřním  okem mohou vidět stav věcí nízké úrovně v jiných dimenzích. A poté, podněcováni  lidskou honbou za slávou a ziskem, založí tu či onu náboženskou skupinu.  Navenek učí lidi být dobrými, ale hluboko v jejich srdcích se skrývá touha po slávě a zisku a jejich úmysly jsou příšerné. Velké osvícené  bytosti mají své vlastní ráje (nebeská království), do nichž mohou lidi spasit.  Avšak kam by mohli lidi zachránit oni? Totéž platí pro falešné mistry <em>qigongu</em>.  Někteří z nich se chtějí stát Buddhou a někteří si myslí, že byli Buddhou v  minulém životě. A pak jsou lidé posedlí zvířaty, kteří tyto mistry <em>qigongu </em>zasypávají  chválou a nazývají je &bdquo;velmistry takové a takové generace&ldquo; a podobně. Tito falešní  mistři <em>qigongu </em>začnou být sami se sebou náramně spokojeni, ale je to jen  sebeklam. Všichni jsou to převtělení démoni, kteří přišli, aby do světa vnesli  zmatek.</p>
<p>Zlo proměnilo  lidský svět v naprostý chaos. Falešná náboženství, kulty a spousta reformovaných  náboženství se šíří již po mnohá staletí, a pravé od falešného lze stěží  rozeznat. I když jsou nauky těchto bludařských či šamanských praktik zlé, stále  existují lidé, kteří v ně věří a jejich vůdce uctívají. Neznamená to, že se  lidská morálka vytratila? Proč se lidé do těchto démonických praktik zapojují?  Většina takových lidí hledá způsob, jak ublížit druhým, jak uškodit, a nepřemýšlejí  o tom, co se s nimi v budoucnu stane. Pravá, původní náboženství již nemohou  lidi spasit, neboť vstoupila do období konce Zákona. Ohromné množství démonů  sestoupilo na svět, kde podkopávají Fa a způsobují zmatek. Lidské bytosti již  nemají vnitřní zákon, který by je omezoval, a ani nemají morální normy. Podněcováni  hordami démonů se nezastaví před žádným zlem. Morální hodnoty a normy kloužou  dolů tou nejvyšší rychlostí. Způsob uvažování a názory lidí se změnily. Krásné  je méně lákavé než ošklivé; ctnostné je méně přitažlivé než hříšné; dobré je méně  žádoucí než zlé; úhledné se cení méně než nedbalé; nové se upřednostňuje méně  než použité; voňavé je méně oblíbené než páchnoucí. Muži mají dlouhé vlasy, zatímco  ženy si je stříhají nakrátko – je to odraz rostoucího <em>yinu </em>a ustupujícího <em>yangu</em>. <em>Yin </em>a <em>yang </em>jsou převráceny. Umělecká díla postrádají  morální normy a snaží se osvobodit lidskou přirozenost, čímž vytvářejí jednu obrovskou  přehlídku démonické povahy. Pak jsou tu věci &bdquo;impresionismu&ldquo; a &bdquo;abstraktní školy&ldquo;  s divokými šmouhami, které jsou současnými lidmi se zvrácenými názory přijímány  jako umění. Stačí někde pohodit hromadu odpadků a stane se z ní dílo &bdquo;význačného&ldquo;  modernistického sochaře. A co se týče hudby, jsou tu věci jako &bdquo;disco&ldquo; a &bdquo;rock  and roll&ldquo;, ten rámus je vyluzován na pódiích elegantních sálů. Slepí nebo postižení  zpěváci s chraplavým hlasem a ti s odpudivým vzhledem se s trochou humbuku v rádiu  či televizi stávají hvězdami. A u dětských hraček platí, že čím jsou ošklivější  a odpudivější, tím rychleji se prodají.</p>
<p>Vlivem  mentality postrádající spravedlivé myšlenky, se nesmírně změnily i věci, o které  lidstvo usiluje. Pro slávu a zisk se lidé uchylují k zabíjení, žhářství a falešnému  obviňování. Nezáleží jim na přátelích ani na rodině, ale pouze na penězích.  Vztahy mezi lidmi se točí okolo peněz. Pro peníze se páchají hanebné a nehorázné  činy všeho druhu. Výrobky, reklamní materiály a zvukové a obrazové nahrávky,  které propagují promiskuitní chování, se objevují všude. Pro peníze lidé neváhají  ubližovat druhým, vyrábějí, pašují a prodávají drogy. Ti bídní narkomani se  nezastaví před ničím – kradou, loupí a podvádějí druhé, aby si mohli koupit  drahé drogy. Televizní programy, noviny, časopisy a literární díla jsou plné  nevázaného sexu. Lidé zacházejí tak daleko, že se dopouštějí incestu napříč  generacemi. Odpudivé homosexuální chování mezitím svědčí o odporném, deviantním  stavu mysli, jež postrádá racionalitu. Organizovaný zločin se tak rozbujel, že  není místa, kam by nedosáhl, a přece oslovuje mladé lidi, kteří hnáni svou démonickou  stránkou touží po násilí. Vůdci podsvětí se stali obdivovanými idoly a lidé se  za nimi hrnou jeden za druhým. <br>
  Mnoho velkých  osvícených bytostí a proroků již dříve předpovědělo, že lidstvo v této době čeká  obrovská pohroma, jíž [je třeba] se obávat. Dnešní lidstvo je ještě horší, než  proroci předpovídali, a dobrých lidí je čím dál méně. Jelikož se lidé během svých  mnoha životů dopustili špatností a nashromáždili si nesrovnatelně velké množství  karmy, setkávají se s problémy, hned jakmile vykročí ze dveří. Neuvědomují si však, že nyní platí  za špatné skutky, které v předchozích životech spáchali, a že si odstraňují  karmu. Když s nimi druzí špatně zacházejí, neprojevují ani toleranci, ani snášenlivost:  &bdquo;Ty jsi mi ublížil, tak já ti udělám ještě něco horšího. Nebudu s lidmi  bojovat, když mě nevyprovokují, ale pokud se to stane, určitě jim to vrátím i s  úroky.&ldquo; Tak jim přibude nová karma, aniž by splatili tu starou, a karma na těle  se jim nahromadí do děsivé míry! Lidská morálka rychle klouže dolů a již se  nachází na pokraji hrozivého nebezpečí. Každý člověk v průběhu svých životů ve  skutečnosti přiléval olej do ohně velkého úpadku lidské morálky. Pokaždé, když  na světě dojde k pohromě, je to během období, kdy se vytratila lidská morálka.  Toto se děje v období &bdquo;konečného zpustošení&ldquo;.</p>
<h2><strong><a id="16_0"></a>Opravdová  kultivace</strong></h2>
<p>Učedníci, kteří  se opravdu kultivujete, to, co vás učím, je Fa, s nímž se lze vykultivovat na  Buddhu či Taa. Ale vy si mi stěžujete, když věci, které obyčejní lidé považují  za důležité, nejdou podle vás, místo abyste byli znepokojeni kvůli své vlastní  neschopnosti vzdát se lidských připoutání. Je toto kultivace? To, zda se dokážete  zbavit lidských připoutání, nebo ne, je smrtelnou zkouškou na cestě k tomu, stát  se skutečně vyšší bytostí. Každý učedník, který se opravdu kultivuje, jí musí  projít, neboť je to dělící čára mezi kultivujícím a obyčejným člověkem.</p>
<p>Ve skutečnosti,  když se rmoutíte kvůli věcem, které poškozují vaši pověst, vaše světské zájmy či  vaše city, svědčí to o tom, že jste se nezbavili lidských připoutání. Pamatujte  si má slova! Kultivace sama o sobě není bolestivá; zásadním problémem je vaše  neschopnost odložit lidská připoutání. Jen tehdy, když se máte vzdát své pověsti,  vlastních zájmů a emocí, pocítíte bolest.</p>
<p>Spadli jste  sem ze světa, který je svatý a čistý, z velkolepé říše, jež nemá srovnání,  protože jste si na té úrovni vyvinuli připoutání. Avšak poté, co jste spadli do  světa, který je oproti té říši ten nejšpinavější, místo abyste se kultivací  rychle vrátili zpět, lpíte na špinavých věcech v tomto ohavném světě a odmítáte  se jich vzdát, a dokonce trpíte kvůli nicotným ztrátám. Uvědomujete si, že  Buddha kdysi kvůli vaší spáse žebral mezi obyčejnými lidmi o almužnu? Já jsem  dnes znovu otevřel tyto obrovské dveře a vyučuji Velký Zákon, abych vás zachránil.  Nikdy jsem nepovažoval nesčetná utrpení, kterými jsem prošel, za strádání. Tak  co ještě máte, čeho se nemůžete vzdát? Můžete si do nebeského království přinést  ty věci, kterých jste se v srdci nevzdali?</p>
<h2><strong><a id="17_0"></a>Mějte ve věcech  jasno a řiďte se zdravým rozumem</strong></h2>
<p>Kdysi jsem některým  studentům řekl, že příliš radikální myšlenky jsou způsobeny druhem myšlenkové  karmy. Nyní však mnoho studentů považuje za myšlenkovou karmu všechny své běžně  se vyskytující myšlenky, které nejsou dostatečně dobré. A to není správné.  Kdybyste už neměli žádné vlastní špatné myšlenky, co by vám ještě zbylo ke  kultivaci?! Kdybyste byli tak čistí, nebyli byste již Buddhou? To pochopení je  chybné. Pouze když se ve vaší mysli intenzivně promítají špinavé myšlenky či  nadávky vůči Učiteli, Dafa, ostatním lidem atd., a vy se jich nemůžete zbavit  nebo je potlačit, pak se jedná o myšlenkovou karmu. Existují však i nějaké slabé  [druhy myšlenkové karmy], ale ty se liší od běžných myšlenek či představ. V  tomto musíte mít naprosto jasno.</p>
<h2><strong><a id="18_0"></a>Osvícení</strong></h2>
<p>Lidský svět je  bahnitý a kalný; lidé si pletou rybí oči s perlami. Tathágata musí do světa  sestoupit tiše, bez ohlášení. Během toho, co vyučuje Fa, budou zlé praktiky  jistě zasahovat. Tao a démonické cesty se šíří současně v témže světě. Klíčové  je osvítit se k tomu, co je pravé a co falešné. Bytost musí být nadprůměrná,  aby to rozeznala. Ti, kteří jsou předurčeni a jsou schopni se osvítit, budou přicházet  jeden za druhým, vstoupí na Cestu a získají Fa. Schopni rozlišit spravedlivé od  zlého získají pravá písma, odlehčí svá těla, obohatí svou moudrost, naplní svá  srdce a poklidně poplují na lodi Fa. Jak úžasné! Usilovní a pilní, postupují přímo  k Dovršení.</p>
<p>Ti, kteří jsou  unášeni světem a pro které je těžké se osvítit, žijí pro peníze a umírají pro  moc. Pro nepatrný zisk se radují či trápí, urputně soupeří a celý život vytvářejí  karmu. Pokud takoví lidé uslyší tento Fa, budou se mu smát a vyřknou slovo &bdquo;pověra&ldquo;.  Jejich mysl to stěží pochopí a těžko tomu uvěří. Takoví jsou lidé nedostatečných  kvalit; je těžké je spasit. Jejich karma je tak velká, že jim obklopuje tělo,  zapečetila jim moudrost, a jejich původní povaha přestala existovat.</p>
<h2><strong><a id="19_0"></a>Proč člověk  nevidí</strong></h2>
<p>&bdquo;Co lze vidět,  tomu věřím, co nelze vidět, tomu nevěřím.&ldquo; Takový je pohled člověka nedostatečných  kvalit. Člověk je ztracen v iluzi a vytváří si mnoho karmy. Jak by mohl vidět,  když ztratil svou původní povahu? Člověk se musí nejdříve osvítit, teprve pak může  vidět. Kultivujte mysl a odstraňujte karmu, a pak, jakmile se objeví vaše původní  povaha, uvidíte. Avšak nadprůměrný člověk, ať již vidí nebo ne, může dosáhnout  Dovršení prostřednictvím osvícení. Mezi množstvím lidí jsou někteří, kteří vidí,  a další, kteří nevidí, což je dáno úrovní a vrozenými vlastnostmi člověka.  Mnoho kultivujících nevidí, jelikož o to usilují, a to je připoutání. Pokud se  [toho připoutání] nezbaví, neuvidí. Většinou jim v tom brání karma, nepříznivé  prostředí či je to dáno způsobem, jakým se člověk kultivuje. Důvodů je mnoho,  protože to všechno záleží na konkrétním jednotlivci. I ten, kdo je schopen vidět,  nevidí vše zřetelně. A pouze tehdy, se zamlženým zrakem, se může osvítit k Cestě.  Pokud člověk vidí vše zcela jasně, jako by byl přímo u toho, pak je to někdo,  jehož kultivační energie je odemčena. Ale už se dále nemůže kultivovat, protože  již není nic, k čemu by se mohl osvítit.</p>
<h2><strong><a id="20_0"></a>Studium Fa</strong></h2>
<p>Když vzdělaní  lidé studují Dafa, musejí věnovat pozornost nejpodstatnějšímu problému, jímž je  studování Dafa způsobem, jakým obyčejní lidé studují politickou ideologii, jako  například učení se výběrem relevantních citátů významných osobností, podle nichž  poměřují vlastní chování. To bude kultivujícímu bránit v pokroku. Také jsou lidé,  kteří slyšeli, že Dafa má hluboký, vnitřní význam a obsahuje věci velmi vysokých  úrovní, které vedou kultivaci na rozličných úrovních, a tak jej slovo od slova  zkoumají, aniž by něco našli. Tyto návyky, které byly vytvořeny dlouhodobým studiem  politické doktríny, jsou prvkem ovlivňujícím vaši kultivaci, protože vás zavádějí  k nesprávnému chápání Fa.</p>
<p>Při studiu Fa  byste neměli cíleně vyhledávat pasáže s vidinou řešení určitých problémů. To je  ve skutečnosti také zamaskované připoutání (s výjimkou naléhavých problémů,  které řešení potřebují). Chcete-li dobře studovat Dafa, musíte jej studovat bez  jakéhokoliv konkrétního cíle. </p>
<p>Pokaždé, když dočtete <em>Zhuan Falun </em>do konce a věcem  jasně porozumíte, pozvednete se. I kdybyste po jeho přečtení dospěli pouze k  jednomu novému pochopení, opravdu jste se zlepšili. <br>
  Ve skutečnosti  se v kultivaci pozvedáváte krůček po krůčku, aniž byste si to uvědomovali. Mějte  na paměti, že to, co získáte, by mělo přijít přirozeně a bez usilování. </p>
<h2><strong><a id="21_0"></a>Jak vykonávat  práci asistenta</strong></h2>
<p>V různých  oblastech je mnoho asistentů, jejichž pochopení Dafa je na velmi vysoké úrovni,  a kteří jsou schopni jít příkladem a dobře vést naše cvičební místa. Pak jsou  tu však asistenti, kteří se tak dobře nečiní, což se projevuje především v tom,  jakým způsobem postupují při své práci. Aby si práci usnadnili, řídí záležitosti  na cvičebních místech prostřednictvím příkazů a nutí studenty, aby je  poslouchali. Tak to ale nejde. Studium Fa je dobrovolné. Když to student nebude  chtít udělat od srdce, pak se žádný problém nevyřeší, a ještě bude docházet k  rozepřím. Pokud se to nenapraví, neshody se budou prohlubovat, a to vážně poškodí  studium Fa.</p>
<p>A co hůře, někteří  asistenti ve snaze přimět praktikující, aby jim věřili a podřídili se, často šíří  fámy či senzační informace s cílem vylepšit si své postavení, nebo dělají věci,  které se vymykají normálu, aby se odlišili. Nic z toho není dovoleno. Naši  asistenti slouží ostatním z vlastní vůle; nejsou Mistrem. Tím méně by měli mít  takové připoutání.</p>
<p>Jak tedy máme  dobře vykonávat práci asistenta? Předně byste se měli považovat za jednoho ze  studentů a nemyslet si, že jste nad nimi. Když si s něčím nevíte rady, s otevřenou  myslí to s ostatními proberte. A pokud něco nezvládnete dobře, pak studentům upřímně  řekněte: &bdquo;Jsem kultivující stejně jako vy, a je obtížné vyhnout se při této práci  chybám. Tuto věc jsem udělal špatně. Nyní to tedy udělejme správně.&ldquo; Pokud si  upřímně přejete, aby všichni pracovali společně a danou věc udělali dobře, jak  si myslíte, že to dopadne? Nikdo neřekne, že jste k ničemu, ale naopak si budou  myslet, že jste dobře studovali Fa a že jste velkomyslní. Dafa je ve skutečnosti  tady s námi a vy všichni jej studujete. Cokoliv asistent učiní, ať je to dobré či  špatné, budou studenti hodnotit ve světle Dafa, a jasně uvidí, jaké to je.  Jakmile se budete vyvyšovat, studenti si budou myslet, že máte problém s  charakterem. Tudíž jen s pokorou můžete vše zvládnout dobře. Postavení člověka  je dáno tím, zda dobře studuje Fa. Jak by mohl být kultivující bez chyby?</p>
<h2><strong><a id="22_0"></a>Co je &bdquo;prázdnota&ldquo;?</strong></h2>
<p>Co je &bdquo;prázdnota&ldquo;?  Skutečná prázdnota znamená existenci bez jakéhokoliv připoutání, nikoli prázdnotu  v materiálním slova smyslu. Je tu však zen-buddhismus, jehož Dharma již neplatí,  a který již nemá co předávat. V tomto posledním období, kdy je Fa v nepořádku,  má stále ještě studenty, kteří tvrdošíjně lpí na jeho učení o prázdnotě, jsou  pošetilí a nerozumní, jako by pronikli do samotného zdroje filozofické pravdy.  Přitom sám jeho zakladatel patriarcha Bódhidharma kdysi prohlásil, že tato  Dharma bude platit pouhých šest generací, a po nich už nebude co předávat. Cožpak  to nelze pochopit? Když se řekne, že vše je prázdné, že není žádný Fa, žádný  Buddha, žádná podoba, žádné já, že nic neexistuje, čím tedy byl Bódhidharma? Pokud  neexistuje žádný Fa, co je tedy učení zen-buddhismu o prázdnotě? Jestli  neexistuje žádný Buddha a ani žádná podoba, kdo byl potom Šákjamuni? Když nemáte  žádné jméno, žádnou podobu, žádné já, žádnou existenci, a vše je &bdquo;prázdnota&ldquo;, z  jakého důvodu tedy jíte a pijete? Proč nosíte oblečení? Kdyby vám vydloubli oči,  nebylo by to stejné? Jen se podívejte, jak jste připoutáni k lidským emocím a touhám. Když tathágata hovoří o prázdnotě,  má na mysli existenci bez lidských připoutání. &bdquo;Nemít žádná opomenutí&ldquo; je pravým  významem prázdnoty. Vesmír je svou podstatou hmotný, jde-li o jeho existenci,  vznik i pokračování. Jak by tedy mohl být prázdný? Fa, který je předáván někým,  kdo je níže než tathágata, nebude mít dlouhého trvání a takové učení zanikne.  Fa arhata není Buddhův Fa! Pochopte to! Pochopte!</p>
<h2><strong><a id="23_0"></a>Buďte  neochvějní</strong></h2>
<p>V přítomnosti  Mistra jste plni důvěry, ale když Mistr přítomen není, nemáte o kultivaci zájem,  jako kdybyste se kultivovali pro Mistra a dělali to z rozmaru. To je velké  pochybení lidí nedostatečných kvalit. Šákjamuni, Ježíš, Lao-c&rsquo; a Konfucius tu  nejsou již přes dva tisíce let, a přesto jejich žáci nikdy neměli pocit, že by  nemohli praktikovat v nepřítomnosti svého mistra. Kultivace je záležitostí vás  samotných a nikdo ji nemůže dělat za vás. Na povrchu vám může mistr pouze sdělit  principy Fa. Na vás však je, abyste kultivovali svou mysl, odřízli se od svých  tužeb, osvítili se k moudrosti a odstranili všechny pochybnosti. Pokud jste se  na tuto cestu vydali z unáhleného popudu, vaše srdce nebude neochvějné, a když  vstoupíte do světského světa, zapomenete na své kořeny. Pokud se nedokážete  pevně držet své víry, ničeho ve svém životě nedosáhnete. Kdo ví, kdy přijde další  předurčená příležitost. Získat ji je tak těžké!</p>
<h2><strong><a id="24_0"></a>Učení  buddhismu je nejmenší a nejslabší částí Buddhova Fa</strong></h2>
<p>Vnímající  bytosti! Nepoužívejte buddhismus k poměřování Velkého Fa – Pravdivosti, Soucitu  a Snášenlivosti, protože jej měřit nelze. Děje se to jen proto, že lidé jsou  zvyklí označovat buddhistické <em>sútry </em>jako Fa. Kosmické tělo je ve skutečnosti  tak rozsáhlé, že přesahuje Buddhovy znalosti o vesmíru. Stejně tak taoistická  teorie Taiji je pouze pochopením vesmíru na nižší úrovni, a na úrovni obyčejného  člověka již nepředstavuje skutečný Fa. Postihuje pouze několik málo jevů na  okraji vesmíru, které lidem umožňují se kultivovat. Protože obyčejní lidé jsou  lidskými bytostmi na nejnižší úrovni, není jim dovoleno poznat pravý Buddhův  Fa. Lidé však slyšeli, když mudrcové říkali: &bdquo;Uctívání Buddhy může zasít semínka  předurčené příležitosti ke kultivaci.&ldquo; &bdquo;Když kultivující odříkávají zaklínadla,  mohou získat ochranu vyšších bytostí,&ldquo; a &bdquo;Dodržování mnišských přikázání vám  pomůže dosáhnout standardu kultivujícího.&ldquo; V průběhu dějin lidé vždy zkoumali,  zda jsou slova vyučovaná osvícenými bytostmi Buddhovým Fa. Slova vyřčená  Buddhou tathágatou jsou ztělesněním Buddhovy povahy, a lze je také nazvat  projevem Fa, ale nejsou skutečným, základním Fa vesmíru, neboť v minulosti bylo  lidem přísně zakázáno znát pravé ztělesnění Buddhova Fa. Člověk se mohl osvítit  k tomu, co je Buddhův Fa, až poté, co se vykultivoval na vysokou úroveň, takže  o to méně bylo lidem dovoleno poznat podstatu pravé kultivace. Falun Dafa,  poprvé za všechny věky, odhalil lidským bytostem zvláštní vlastnost vesmíru –  Buddhův Fa. Je to, jako by byl lidem zanechán žebřík do nebes. Jak byste tedy  mohli hodnotit Velký Fa vesmíru pomocí věcí, které patří do minulosti  buddhismu?</p>
<h2><strong><a id="25_0"></a>Co je &bdquo;moudrost&ldquo;?</strong></h2>
<p>Lidé si velmi  váží slavných osobností, učenců a různých odborníků v lidské společnosti, avšak  ti jsou ve skutečnosti bezvýznamní, protože jsou to obyčejní lidé. Jejich  znalosti jsou jen tím malým kouskem, který poznala současná věda lidské společnosti,  a to je vše. V obrovském vesmíru se lidská společnost nachází přímo v samém středu  toho, co je nejvíce makroskopické a co je nejvíce mikroskopické; v nejzevnější  vrstvě a na samém povrchu. Zdejší život je nejnižší formou existence a jeho  pochopení hmoty a ducha je velmi malé, povrchní a žalostné. I kdyby si někdo  osvojil všechny znalosti lidstva, stále by byl jen obyčejným člověkem.</p>
<h2><strong><a id="26_0"></a>Vyčkávání s  kultivací až do penze</strong></h2>
<p>Existuje určitá  část studentů, kteří jsou obdařeni dobrými vrozenými vlastnostmi a kteří navštěvovali  mé přednášky, ale přestali praktikovat, protože jsou zaneprázdněni prací. Jaká škoda!  Pokud by to byli průměrní, obyčejní lidé, nic bych neřekl a nechal bych to být.  Ale tito lidé jsou nadějní. Lidská morálka prudce klesá každým dnem a všichni  obyčejní lidé jsou tímto proudem unášeni. Čím více se vzdalují od Taa, tím je  pro ně návrat ke kultivaci obtížnější. Kultivační praxe je ve skutečnosti otázkou  kultivace mysli, a zejména komplikované pracovní prostředí poskytuje dobrou příležitost  k pozvednutí vašeho charakteru. Cožpak neztratíte to nejlepší prostředí pro  kultivaci, jakmile odejdete do penze? Co vám zůstane ke kultivaci, když budou všechny  rozpory pryč? Jak se budete zlepšovat? Čas lidského života je omezen, takže i  když máte mnohdy hezké plány, víte, zda vám v budoucnu zbývá dostatek času?  Kultivace není žádná maličkost, naopak je vážnější než cokoli v lidském světě,  a nelze ji považovat za samozřejmost. Jakmile jednou promarníte svoji příležitost,  kdo ví, kdy během koloběhu převtělování opět získáte lidské tělo! Příležitost přijde  jen jednou. Jakmile se rozplyne snová iluze, na níž lpíte, uvědomíte si, co  jste ztratili.<br>
  <br>
</p>
<div style="text-align: center">***<br>
</div>
<br>
<br>
<hr>
<h2><a id="slovnik"></a>Slovník pojmů</h2>
<div id="obsah2">
  <ol>
    <li><sup><a id="1" href="#c1">↑ </a></sup>Překládá se také jako nauka o středu či doktrína středu.</li>
  </ol>
</div>
</div>

<br><div style="text-align: right"><a href="#obsah" class="back-to-top">Jít na Obsah</a><br></div>
</div>

</body></html>